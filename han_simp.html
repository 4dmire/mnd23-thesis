<!DOCTYPE html>
<html lang="en">
<head>
	<meta charset="utf-8" />
	<title>Quan Wen edicts</title>
</head>
<body>
<h2>☆高帝</h2>
    
○重祠诏(二年) 205 BC
    吾甚重祠而敬祭。今上帝之祭，及山川诸神当祠者，各以其时礼祠之如故。
(汉书·郊祀志》上)
    
○立吴芮为长沙王诏(五年二月) 202 BC
    故衡山王吴芮，与子二人兄子一人，从百粤之兵，以佐诸侯诛暴秦，有大功，诸侯立以为王。项羽侵夺之地，谓之番君。其以长沙、豫章、象郡、桂林、南海立番君芮为长沙王。
(汉书·高纪下》)
    制诏御史，长沙王忠，其定着令。
(汉书·吴芮传》)
    
○以亡诸为闽粤王诏(五年二月) 202 BC
    故粤王亡诸，世奉粤祀，秦侵夺其地，使其社稷不得血食。诸侯伐秦，亡诸身帅闽中兵以佐灭秦，项羽废而弗立。今以为闽粤王，王闽中地，勿使失职。
(汉书·高纪下》)
    
○罢兵赐复诏(五年五月) 202 BC
     诸侯子在关中者，复之十二岁，其归者半之。民前或相聚保山泽，不书名数。天下已定，令各归其县，复故爵田宅。吏以文法教训辨告，勿籉辱。民以饥饿自卖为人奴婢者，皆免为庶人。军吏卒会赦，其亡罪而亡爵及不满大夫者，皆赐爵为大夫，故大夫以上赐爵各一级，其七大夫以上皆令食邑，非七大夫以下皆复其身及戸，勿事。
(汉书·高纪下》)
    七大夫、公乘以上，皆高爵也。诸侯子及从军归者，甚多高爵。吾数诏吏，先与田宅，及所当求于吏者，亟与。爵或人君，上所尊礼，久立吏前，曾不为决，甚亡谓也。异日秦民爵公大夫以上，令丞与亢礼。今吾于爵非轻也，吏独安取此？且法以有功劳行田宅，今小吏未尝从军者多满，而有功者顾不得，背公立私，守尉长吏教训甚不善。其令诸吏善遇高爵，称吾意，且廉问。有不如吾诏者，以重论之。
(同上)
    
    　　帝置酒雒阳南宫。上曰：〔一〕「通侯诸将〔二〕毋敢隐朕〔三〕，皆言其情。吾所以有天下者何？项氏之所以失天下者何？」高起、王陵对曰：〔四〕「陛下嫚而侮人，〔五〕项羽仁而敬人。然陛下使人攻城略地，所降下者，因以与之，与天下同利也。项羽妒贤嫉能，有功者害之，贤者疑之，战胜而不与人功，得地而不与人利，此其所以失天下也。」上曰：「公知其一，未知其二[Shijing Mao 195。夫运筹帷幄之中，决胜千里之外，吾不如子房；填国家，抚百姓，给饷餽，不绝粮道，吾不如萧何；〔六〕连百万之众，战必胜，攻必取，吾不如韩信。三者皆人杰，吾能用之，〔七〕此吾所以取天下者也。项羽有一范增而不能用，此所以为我禽也。」群臣说服。〔八〕
○诏卫尉郦商(五年五月)
    齐王田横卽至，人马从者敢摇动者，致族夷。
(史记·田儋传》、汉书·田儋传》)
    
○赦诏(六年十二月) 201 BC
    
    天下旣安，豪杰有功者封侯。新立，未能尽图其功。身居军九年，或未习法令，或以其故犯法，大者死刑，吾甚怜之。其赦天下。
(汉书·高纪下》)
    
○择立齐王荆王诏(六年十二月) 201 BC
    齐，古之建国也。今为郡县，其复以为诸侯。将军刘贾，数有大功，及择寛惠修絜者，王齐、荆地。
(汉书·高纪下》，又见荆王刘贾传》)
    
○上太公尊号诏(六年五月) 201 BC
     人之至亲，莫亲于父子，故父有天下，传归于子；子有天下，尊归于父，此人道之极也[this shows up in Xunzi--first moral theorizing?。前日天下大乱，兵革并起，万民苦殃，朕亲被坚执鋭，自帅士卒，犯危难，平暴乱，立诸侯，偃兵息民，天下大安，此皆太公之教训也。诸王、通侯将军、羣卿、大夫已尊朕为皇帝，而太公未有号。今上尊太公曰太上皇。
(汉书·高纪下》)
     
     二月，至长安。萧何治未央宫，立东阙、北阙、前殿、武库、大仓。〔一〕上见其壮丽，甚怒，谓何曰：「天下匈匈，劳苦数岁，成败未可知，〔二〕是何治宫室过度也！」何曰：「天下方未定，故可因以就宫室。〔三〕且夫天子以四海为家，非令壮丽亡以重威，且亡令后世有以加也。」上说。〔四〕自栎阳徙都长安。置宗正（宫）〔<BR>官〕以序九族。夏四月，行如雒阳。〔五〕
     
○疑狱诏(七年) 200 BC
    制诏御史：狱之疑者，吏或不敢决，有罪者久而不论，无罪者久系不决。自今以来，县道官狱疑者，各谳所属二千石官，二千石官以其罪名当报之。所不能决者，皆移廷尉，廷尉亦当报之。廷尉所不能决，谨具为奏，傅所当比律令以闻。
(汉书·刑法志》)
    
    THERE'S ALSO A 令 in the Hanshu that says merchants can't ride horses, wear nice things
    
    　　九年冬十月，淮南王、梁王、赵王、楚王朝未央宫，置酒前殿。上奉玉卮〔一〕为太上皇寿，〔二〕曰：「始大人常以臣亡赖，〔三〕不能治产业，不如仲力。〔四〕今某之业所就孰与仲多？」〔五〕殿上群臣皆称万岁，大笑为乐。
    
○立灵星祠诏(八年) 199 BC
    制诏御史，其令郡国县立灵星祠，常以岁时祠以牛。
(史记·封禅书》、汉书·郊祀志》上)
    
○捕赵王张敖诏(八年) 199 BC
    赵有敢随王者，罪三族。
(史记·田叔传》)
    
○择立代王诏(十一年正月) 196 BC
    代地居常山之北，与夷狄边，赵乃从山南有之，远，数有胡冦，难以为国。颇取山南太原之地益属代，代之云中以西为云中郡，则代受边冦益少矣。王、相国、通侯、吏二千石择可立为代王者。
(汉书·高纪下》)
    
○定口赋诏(十一年二月) 196 BC
    
    欲省赋甚，今献未有程，吏或多赋以为献，而诸侯王尤多，民疾之。令诸侯王、通侯，常以十月朝献，及郡各以其口数率，人岁六十三钱，以给献费。
(汉书·高纪下》)
    
○求贤诏(十一年二月) 196 BC
     盖闻王者莫高于周文，伯者莫高于齐桓，皆待贤人而成名。今天下贤者智能岂特古之人乎？患在人主不交故也，士奚由进？今吾以天之灵，贤士大夫定有天下，以为一家，欲其长久世世奉宗庙亡絶也。贤人已与我共平之矣，而不与吾共安利之，可乎？贤士大夫有肯从我游者，吾能尊显之。佈告天下，使明知朕意，御史大夫昌下相国，相国酇侯下诸侯王，御史中执法下郡守，其有意称明德者，必身劝为之驾，遣诣相国府，署行义年，有而弗言，觉，免。年老癃病勿遣。
(汉书·高纪下》)
     
○择立梁王淮阳王诏(十一年三月) 196 BC
    
    择可以为梁王、淮阳王者。
(汉书·高纪下》)
    
○立赵它为南粤王诏(十一年五月) 196 BC
    粤人之俗，好相攻击。前时秦徙中县之民南方三郡，使与百粤杂处。会天下诛秦，南海尉它居南方长治之，甚有文理，中县人以故不耗减，粤人相攻击之俗益止，俱赖其力。今立它为南粤王。
(汉书·高纪下》)
    
○择立吴王诏(十二年十月) 196 BC
    
    吴，古之建国也。日者荆王兼有其地，今死亡后，朕欲复立吴王，其议可者。
(汉书·高纪下》)
    
○置秦皇楚王陈胜等守冢诏(十二年十二月) 195 BC
    
    Gaozu passes through Lu and sacrifices to Confucius. -- maybe apocryphal
    
    秦皇帝、楚隐王、魏安釐王、齐愍王、赵悼襄王皆絶亡后，其与秦始皇帝守冢二十家，楚、魏、齐各十家，赵及魏公子亡忌各五家，令视其冢，复亡与它事。
(汉书·高纪下》)
    
○议立燕王诏(十二年二月)  195 BC
    燕王绾与吾有故，爱之如子。闻与陈狶有谋，吾以为亡有，故使人迎绾。绾称疾不来，谋反明矣。燕吏民非有罪也，赐其吏六百石以上爵各一级。与绾居去来归者赦之，加爵亦一级。诏诸侯王议可立为燕王者。
(汉书·高纪下》)
    
○立南武侯织为南海王诏(十二年二月)
    
    南武侯织，亦粤之世也。立以为南海王。
    (汉书·高纪下》) 195 BC
    
○佈告天下诏(十二年三月) 195 BC
     吾立为天子，帝有天下，十二年于今矣。与天下之豪士贤大夫共定天下，同安辑之。其有功者，上致之王，次为列侯，下乃食邑；而重臣之亲，或为列侯，皆令自置吏，得赋敛；女子公主，为列侯食邑者，皆佩之印，赐大第室；吏二千石，徙之长安，受小第室，入蜀汉定三秦者，皆世世复。吾于天下贤士功臣，可谓亡负矣。其有不义，背天子擅起兵者，与天下共伐诛之。佈告天下，使明知朕意。
(汉书·高纪下》)
     
○手勅太子
    吾遭乱世，当秦禁学，自喜，谓读书无益。洎践祚以来，时方省书，乃使人知作者之意，追思昔所行，多不是。
(古文苑》)
    尧舜不以天子与子而与他人，此非为不惜天下，但子不中立耳。人有好牛马尙惜，况天下耶？吾以尔是元子，早有立意。羣臣咸称汝友四皓，吾所不能致，而为汝来，为可任大事也。今定汝为嗣。
(同上)
    吾生不学书，但读书问字而遂知耳。以此故不大工，然亦足自辞解。今视汝书，犹不如吾。汝可勤学习。每上疎，宜自书，勿使人也。
(同上)
    汝见萧、曹、张、陈诸公侯，吾同时人，倍年于汝者，皆拜，并语于汝诸弟。
(同上)
    吾得疾遂困，以如意母子相累，其余诸儿皆自足立，哀此儿犹小也。
(同上)
    
○赐韩王信书(六年九月)
    专死不勇，专生不任。冦攻马邑，君王力不足以坚守乎？安危存亡之地，此二者，朕所以责于君王。
(汉书·韩王信传》：上赐信书责让之。)
    
○书帛射城上与沛父老(秦二世元年九月)
    
    天下同苦秦久矣。今父老虽为沛令守，诸侯并起，今屠沛。沛今共诛令，择可立立之，以应诸侯，卽室家完。不然，父子俱屠，无为也。
(汉书·高纪》上)
    
○入关告谕(汉元年十一月)
    父老苦秦苛法久矣。诽谤者族，耦语者弃市。吾与诸侯约，先入关者王之，吾当王关中。与父老约，法三章耳。杀人者死，伤人及盗抵罪。余悉除去秦法，吏民皆安堵如故。凡吾所以来，为父兄除害，非有所侵暴，毋恐。且吾所以军霸上，待诸侯至而定要束耳。
(汉书·高纪上》)
○发使告诸侯(二年三月)
    天下共立义帝，北面事之。今项羽放杀义帝江南，大逆无道。寡人亲为发丧，兵皆缟素。悉发关中兵，收三河士，南浮江汉以下，愿从诸侯王击楚之杀义帝者。
(汉书·高纪上》)
○数项羽十罪(四年十月)
     吾始与羽俱受命怀王曰：“先定关中者王之。”羽负约，王我于蜀汉，罪一也。羽矫杀卿子冠军，自尊，罪二也。羽当以救赵还报，而擅刼诸侯兵入关，罪三也。怀王约入秦无暴掠，羽烧秦宫室，掘始皇帝冢，收私其财，罪四也。又强杀秦降王子婴，罪五也。诈坑秦子弟新安二十万，王其将，罪六也。皆王诸将善地，而徙逐故主，令臣下争叛逆，罪七也。出逐义帝彭城，自都之，夺韩王地，并王梁楚，多自与，罪八也。使人阴杀义帝江南，罪九也。夫为人臣而杀其已降，为政不平，主约不信，天下所不容，大逆无道，罪十也。吾以义兵从诸侯诛残贼，使刑余罪人击公，何苦乃与公挑战。
(汉书·高纪上》)
     
○下令卹军士死者(四年七月)
    
    军士不幸死者，吏为衣衾棺敛，转送其家。
(汉书·高纪上》)
    
○下令立韩信为楚王彭越为梁王(五年正月)
    楚地已定，义帝亡后，欲存卹楚衆，以定其主。齐王信习楚风俗，更立为楚王，王淮北，都下邳。魏相国建成侯彭越，勤劳魏民，卑下士卒，常以少击衆，数破楚军，其以魏故地王之，号曰梁王，都定陶。
(汉书·高纪下》)
    
○下令赦天下(五年正月)
    兵不得休八年，万民与苦甚。今天下事毕，其赦天下殊死已下。
(汉书·高纪下》)
○复吏卒限制衣冠令(八年三月)
    吏卒从军至平城及守城邑者，皆复终身勿事。爵非公乘以上，毋得冠刘氏冠。贾人毋得衣锦绣绮縠絺纻罽，操兵，乘骑马。
(汉书·高纪下》)
○夷三族令
    当三族者，皆先黥劓，斩左右止，籉杀之，枭其首，葅其骨肉于市。其诽谤詈诅者，又先断舌。
(汉书·刑法志》：汉兴，约法三章，然其大辟尙有夷三族之令，故谓之具五刑，彭越、韩信之属皆受此诛。)
    
○答诸侯王韩信等上尊号(五年二月)
    
    寡人闻帝者贤者有也。虚言无实之名，非所取也。今诸侯王皆推高寡人，将何以处之哉？
(汉书·高纪下》)
    诸侯王幸以为便于天下之民，则可矣。
(同上)
    
○封爵誓(六年十二月)
    使黄河如带，泰山若厉，国以永存，爰及苗裔。
(汉书·高惠高后文功臣表》，又三国志·周瑜传》引作“如砺”，余皆同。)
    
○丹书铁劵
    使黄河如带，泰山如砺，汉有宗庙，尔无絶世。
(太平御览》五百九十八又六百三十三，困学纪闻》十二引陆贾楚汉春秋》：高帝初封侯者，皆赐丹书铁劵曰。)
    
○又与羣臣刑白马而盟
    非刘氏不王，若有亡功非上所置而侯者，天下共诛之。
(□□□□□□□□)
    非刘氏而王者，天下共击之。
(汉书·王陵传》：高皇帝刑白马而盟云云。又见史记·吕后纪》，无“者”字。又见汉书·外戚传》)
    非刘氏不得王，非有功不得侯。不如约，天下共击之。
(汉书·周勃传》，案书抄》八十一引汉书》云：“黄河如带，泰山如砺，其国永存，爰及苗裔。申以丹书之信，重以白马之盟。”)
    
○所述书天子所服第八(案此卽艺文志》儒家所载高祖传》十三篇之一也)
     大谒者臣章受诏长乐宫，曰：“令羣臣议天子所服，以安治天下。”相国臣何，御史大夫臣昌，谨与将军臣陵、太子太傅臣通等议：春夏秋冬天子所服，当法天地之数，中得人和。故自天子王侯有土之君，下及兆民，能法天地、顺四时，以治国家，身亡祸殃，年寿永究，是奉宗庙安天下之大礼也。臣请法之。中谒者赵尧擧春，李舜擧夏、儿汤擧秋，贡禹擧冬。(师古曰：“高帝时自有一贡禹也。”四人各职一时。大谒者襄章奏。制曰“可”。)。
(汉书·魏相传》：相表奏引高皇帝所述书天子所服第八》。)
    
    
<h2>☆惠帝</h2>
 
○重吏禄诏(高帝十二年)
    吏所以治民也。能尽其治，则民赖之，故重其禄，所以为民也。令吏六百石以上，父母妻子与同居，及故吏尝佩将军都尉印将兵及佩二千石官印者，家唯给军赋，他无有所与。
(汉书·惠纪》)
    
<h2>☆文帝</h2>
    
○徙淮南王长制(六年)
    朕不忍致法于王，其与列侯吏二千石议。(史记·淮南王传》、汉书·淮南王传》)朕不忍致法于王，其赦长死罪，废勿王。
(同上)
    计食长，给肉日五斤，酒二斗。令故美人才人得幸者十人从居，他可。
(同上。)
    
○增神祠制(十三年)
     朕卽位，十三年于今，赖宗庙之灵，社稷之福，方内艾安，民人靡疾。间者比岁登，朕之不德，何以飨此？皆上帝诸神之赐也。盖闻古者飨其德，必报其功，欲有增诸神祠。有司议增雍五畤路车各一乘，驾被具，西畤畦畤禺车各一乘，禺马四匹，驾被具。其河湫汉水，加王各二，及诸祠，各增广坛场，珪币俎豆，以差加之。而祝釐者归福于朕，百姓不与焉。自今祝致敬，毋有所祈。
(史记·封禅书》，又汉书·文纪》有诏与此小同。)
     
○卽位赦诏(吕后八年) 180 BC
    制诏丞相、太尉、御史大夫：间者诸吕用事擅权，谋为大逆，欲危刘氏宗庙，赖将军列侯宗室大臣诛之，皆伏其辜。朕初卽位，其赦天下，赐民爵一级，女子百戸牛酒，酺五日。
(汉书·文纪》)
    
○封赐周勃等诏(元年十月) 180 BC
     吕产自置为相国，吕禄为上将军，擅矫遣灌将军婴将兵击齐，欲代刘氏。婴留荥阳弗击，与诸侯合谋以诛吕氏。吕产欲为不善，丞相陈平与太尉周勃谋，夺吕产等军，朱虚侯刘章首先捕吕产等，太尉身率襄平侯通持节承诏入北军，典客刘揭身夺赵王吕禄印。益封太尉勃万戸，赐金五千斤，丞相陈平、灌将军婴邑各三千戸，金二千斤；朱虚侯刘章、襄平侯通、东牟侯刘兴居邑各二千戸，金千斤；封典客揭为阳信侯，赐金千斤。
(史记·文纪》，又见汉书·文纪》，首有“前”字。)
    
○答有司请建太子诏(元年正月) 179 BC OBVIOUS HUMILITY "I'm not worthy."
    
    朕旣不德，上帝神明，未歆飨也。天下人民，未有惬(史记》作“兼”)志。今纵不能博求天下贤圣有德之人而嬗天下焉，而曰豫建太子，是重吾不德也。谓天下何其安之。
(汉书·文纪》)
     楚王，季父也，春秋高，閲天下之义理多矣，明于国家之大体。吴王于朕，兄也，惠仁以好德。淮南王，弟也，秉德以陪朕，岂为不豫哉？诸侯王宗室崑弟，有功臣多贤及有德义者，若擧有德以陪朕之不能终，是社稷之灵，天下之福也。今不选擧焉，而曰“必子”。人其以朕为忘贤有德者而专于子，非所以忧天下也。朕甚不取也。
(史记·文纪》。汉书》无“惠仁”句，“秉”上有“皆”字。)
     
○振贷诏(元年三月) 179 BC
    
    方春和时，草木羣生之物，皆有以自乐，而吾百姓鳏寡孤独穷困之人，或阽于死亡，而莫之省忧，为民父母将何如其议所以振贷之。
(汉书·文纪》)
    
○养老诏(元年三月) 179 BC
    老者非帛不暖，非肉不饱，今岁首，不时使人存问长老，又无佈帛酒肉之赐，将何以佐天下子孙孝养其亲？今闻吏禀当受鬻者，或以陈粟，岂称养老之意哉！具为令。
(汉书·文纪》)
    
○修代来功诏(元年六月) 179 BC
    
    方大臣诛诸吕迎朕，朕狐疑，皆止朕，唯中尉宋昌劝朕，朕已得保宗庙。已尊昌为卫将军，其封昌为壮武侯。诸从朕六人官皆至九卿。
(汉书·文纪》)
    
○益封高帝从臣诏 179 BC
    
    列侯从高帝入蜀汉者六十八人益戸各三百戸。吏二千石已上从高帝颍川守尊等十人食邑六百戸，淮阳守申屠嘉等十人五百戸，卫尉足(史记》作“定”)等十人四百戸。封淮南王舅赵兼为周阳侯，齐王舅驷钧为靖郭侯。
(汉书·文纪》)
    
    
○令列侯之国诏(二年十月) 179 BC
    朕闻古者诸侯，建国千余，各守其地，以时入贡，民不劳苦，上下欢欣，靡有违德。今列侯多居长安，邑远，吏卒给输费苦，而列侯亦无繇教训其民。其令列侯之国，为吏及诏所止者，遣太子。
(汉书·文纪》)
    
○日食求言诏(二年十一月) 178 BC
     朕闻之，天生民，为之置君以养治之。人主不德，佈政不均，则天示之灾，以戒不治。乃十一月晦，日有食之，适见于天，灾孰大焉？朕获保宗庙，以微眇之身，托于士民君王之上，天下治乱，在予一人，唯二三执政，犹吾股肱也。朕下不能治育羣生，上以累三光之明，其不德大矣。令至，其悉朕之过失，及知见之所不及，丐以启告朕，及擧贤良方正能直言极谏者，以匡朕之不逮，因各勅以职任，务省繇费以便民。朕旣不能远德，故憪然念外人之有非，是以设备未息。今纵不能罢边屯戍，又饬兵厚卫，其罢卫将军军。太仆见马遗财足，余皆以给传置。
(汉书·文纪》)
     
     x
(x?)
     
○开籍田诏(二年正月) 178 BC
    夫农，天下之本也。其开借田，朕亲率耕，以给宗庙粢盛，民谪作县官及贷种食未入、入未备者，皆赦之。
(汉书·文纪》)
    
○王辟强等诏(二年三月) 178 BC
    前赵幽王幽死，朕甚怜之，已立其太子遂为赵王。遂弟辟强及齐悼惠王子朱虚侯章、东牟侯兴居有功，可王。
(汉书·文纪》)
    
○除诽谤妖言法诏(二年五月) 178 BC
     古之治天下，朝有进善之旌，诽谤之木，所以通治道而来谏者也。今法有诽谤妖言之罪，是使衆臣不敢尽情，而上无由闻过失也。将何以来远方之贤良其除之。民或祝诅上以相约，而后相谩，吏以为大逆。其有他言，吏又以为诽谤。此细民之愚，无知抵死，朕甚不取。自今以来，有犯此者，勿听治。
(汉书·文纪》)
     
○议除连坐诏(二年) 178 BC 
    诏丞相、太尉御史：法者治之正，所以禁暴而卫善人也。今犯法者已论，而使无罪之父母妻子同产坐之，及收，朕甚弗取。其议。
(汉书·刑法志》。纪》作元年，少首句。)
    朕闻之，法正则民悫，罪当则民从。且夫牧民而道之以善者，吏也。旣不能道，又以不正之法罪之，是法反害于民为暴者也。朕未见其便，宜孰计之。
(同上：周勃陈平奏，以为如其故便。文帝复曰。)
    
○劝农诏(二年九月) 178 BC
    
    农，天下之大本也，民所恃以生也。而民或不务本而事末，故生不遂。朕忧其然，故今兹亲率羣臣，农以劝之。其赐天下民今年田租之半。
(汉书·文纪》)
    
○却献千里马诏 
    鸾旗在前，属车在后，吉行日五十里，师行三十里，朕乘千里之马，独先安之朕不受献也。其令四方毋求来献。
(汉书·贾捐之传》：时有献千里马者，诏云云。)
    朕不受献也。其令四方毋求来献。
(同上)
    
○遣灌婴击匈奴诏(三年五月) 177 BC	
    汉与匈奴约为崑弟，无侵害边境，所以谕遗匈奴甚厚。今右贤王离其国，将衆居河南地，非常故。往来入塞，捕杀吏卒，驱侵上郡，保塞蛮夷，令不得居其故，陵轹边吏入盗，甚骜无道，非约也。其发边吏车骑八万诣高奴，遣丞相灌婴将击右贤王。
(汉书·匈奴传》)
    
○复遣周勃率列侯之国诏(三年十一月) 176 BC
    前日朕遣列侯之国，辞未行。丞相朕之所重，其为朕率列侯之国。
(汉书·文纪》，又见周勃传》。)
    
○赦济北吏民诏(三年七月)
    济北王背德反上，诖误吏民，为大逆。济北吏兵未至先自定，及以军城邑降者，皆赦之，复官爵。与王兴居去来者，亦赦之。(汉书·文纪》
    
○劝农诏(十二年三月) 168 BC
    道民之路，在于务本。朕亲率天下农，十年于今，而野不加辟。岁一不登，民有饥色，是从事焉尙寡，而吏未加务也。吾诏书数下，岁劝民种树，而功未兴，是吏奉吾诏不勤而劝民不明也。且吾农民甚苦，而吏莫之省，将何以劝焉？其赐农民今年租税之半。
(汉书·文纪》)
    
○置三老孝悌力田常员诏(十二年三月) 168 BC
     孝悌，天下之大顺也；力田，为生之本也；三老衆民之师也；廉吏，民之表也，朕甚嘉此二三大夫之行。今万家之县，云无应令，岂实人情？是吏擧贤之道未备也。其遣谒者劳赐三老，孝者帛人五匹，悌者、力田二匹，廉吏二百石以上率百石者三匹，及问民所不便安，而以戸口率置三老、孝悌、力田常员，令各率其意，以道民焉。
(汉书·文纪》)
     
○耕桑诏(十三年二月) 167 BC
    
    朕亲率天下农耕，以供粢盛；皇后亲桑，以奉祭服，其具礼仪。
(汉书·文纪》)
    
○除秘祝诏(十三年四月)
    盖闻天道，祸自怨起，而福繇德兴。百官之非，宜由朕躬。今秘祝之官移过于下，以彰吾之不德，朕甚不取，其除之。
(史记·文纪》，又见封禅书》，又见汉书·郊祀志上》，皆删节。)
    
○除肉刑诏(十三年五月) 167 BC
     制诏御史：盖闻有虞氏之时，画衣冠异章服以为戮，而民弗犯，何治之至也？今法有肉刑三，而姦不止，其咎安在？非乃朕德之薄而教不明与？吾甚自愧。故夫训道不纯，而惠民陷焉。《诗》曰：“悌弟君子，民之父母。”今人有过，教未施而刑已加焉，或欲改行为善，而道亡繇至，朕甚怜之。夫刑至断支体，刻肌肤，终身不息，何其刑之楚而不德也！岂称为民父母之意哉其除肉刑，有以易之。及今罪人各以轻重不亡逃，有年而免，具为令。
(汉书·刑法志》：齐大仓令淳于公有罪当刑，其少女缇萦上书，天子怜其意，遂下令。)
    
○劝农诏(十三年六月) 167 BC 
    
    农，天下之本，务莫大焉。今厪身从事，而有租税之赋，是谓本末者无以异也，其于劝农之道未备。其除田之租税，赐天下孤寡佈帛絮各有数。
(汉书·文纪》)
    
○增祀无祈诏(十四年春) 166 BC A great piece of rhetoric
     朕获执犠牲珪币，以祀上帝宗庙，十四年于今，历□弥长。以不敏不明，而久抚临天下，朕甚自愧。其广增诸祀坛场圭币。昔先王远施不求其报，望祀不祈其福，右贤左戚，先民后己，至明之极也。今吾闻祠官祝釐，皆归福于朕躬，不为百姓，朕甚愧之。夫以朕之不德，而专乡独美其福，百姓不与焉，是重吾不德也。其令祠官致敬，无有所祈。
(汉书·文纪》)
    
○议郊祀诏(十五年夏)
    有异物之神见于成纪，毋害于民，岁以有年。朕几郊祀上帝诸神，礼官议，毋讳以朕劳。
(汉书·郊祀志上》)
    
○策贤良文学诏(十五年九月) 165 BC -- possibly represents the beginnings of the exam system
     惟十有五年九月壬子，皇帝曰：昔者大禹勤求贤士，施及方外，四极之内，舟车所至，人迹所及，靡不闻命，以辅其不逮，近者献其明，远者通厥聪，比善戮力，以翼天子，是以大禹能亡失德，夏以长楙。高皇帝亲除大害，去乱从，并建豪英，以为官师；为谏争，辅天子之阙，而翼戴汉宗也。赖天之灵，宗庙之福，方内以安，泽及四夷。今朕获执天下之正，以承宗庙之祀，朕旣不德，又不敏，明弗能烛，而智不能治，此大夫之所着闻也。故诏有司诸侯王三公九卿及主郡吏，各帅其志，以选贤良。明于国家之大体，通于人事之终始，及能直言极谏者，各有人数，以匡朕之不逮。二三大夫之行，当此三道，朕甚嘉之，故登大夫于朝，亲谕朕志。大夫其上三道之要，及永惟朕之不德，吏之不平，政之不宣，民之不宁，四者之阙，悉陈其志，毋有所隐。上以荐先帝之宗庙，下以兴愚民之休利。着之于篇，朕亲览焉。观大夫所以佐朕，至与不至，书之。周之密之，重之闭之，兴自朕躬。大夫其正论，毋枉执事，乌唿戒之！二三大夫其帅志毋怠。
(汉书·晁错传》)
    
○求言诏(后元年三月) 163 BC
     间者数年比不登，又有水旱疾疫之灾，朕甚忧之。愚而不明，未达其咎。意者朕之政有所失而行有过与？乃天道有不顺，地利或不得，人事多失和，鬼神废不享与？何以致此！将百官之奉养或费，无用之事或多与？何其民食之寡乏也！夫度田非益寡，而计民未加益，以口量地，其于古犹有余，而食之甚不足者，其咎安在？无乃百姓之从事于末以害农者蕃，为酒醪以靡谷者多，六畜之食焉者衆与？细大之义，吾未能得其中，其与丞相列侯吏二千石博士议之，有可以佐百姓者，率意远思，无有所隐。
(汉书·文纪》)
    
○与匈奴和亲诏(后二年六月) 162 BC
     朕旣不明，不能远德，使方外之国，或不宁息。夫四荒之外，不安其生，封圻之内，勤劳不处，二者之咎，皆自于朕之德薄，而不能达远也。间者累年，匈奴并暴边境，多杀吏民。边臣兵吏，又不能谕其内志，以重吾不德。夫久结难，连兵中外之国，将何以自宁？今朕夙兴夜寐，勤劳天下，忧苦万民，为之恻怛不安，未尝一日忘于心，故遣使者，冠盖相望，结辙于道，以谕朕志于单于。今单于反古之道，计社稷之安，便万民之利，新与朕俱弃细过，偕之大道，结兄弟之义，以全天下元元之民。和亲以定，始于今年。
(汉书·文纪》)
    
○与匈奴和亲佈告天下诏
    制诏御史：匈奴大单于遗朕书，和亲已定。亡人不足以益衆广地，匈奴无入塞，汉无出塞，犯今约者杀之。可以久亲，后无咎，俱便，朕已许，其佈告天下，使明知之。
(汉书·匈奴传》)
    
○遗诏(后七年六月) 157 BC THE ONLY "TESTAMENTARY DECREE" in the Hanshu
     朕闻之，盖天下万物之萌生，靡不有死。死者，天地之理，物之自然，奚可甚哀？当今之时，世咸嘉生而恶死，厚葬以破业，重服以伤生，吾甚不取。且朕旣不德，无以佐百姓。今崩，又使重服久临，以罹寒暑之数，哀人父子，伤长老之志，损人饮食，絶鬼神之祭祀，以重吾不德，谓天下何？朕获保宗庙，以眇眇之身，托于天下君王之上，二十有余年矣。赖天之灵，社稷之福，方内安宁，靡有兵革。朕旣不敏，常畏过行，以羞先帝之遗德。惟年之久长，惧于不终。今乃幸以天年，得复供养于高庙，朕之不明与嘉之，其奚哀念之有？其令天下吏民，令到，出临三日，皆释服。无禁取妇嫁女祠祀饮酒食肉：自(宋书作“其”，今史》汉》皆作“自”，续汉·礼仪志下》注补引亦作“自”。)当给丧事服临者，皆无践，经带无过三寸。无佈车及兵器。无发民哭临宫殿中。殿中当临者，皆以旦夕各十五擧音，礼毕罢。非旦夕临时，禁无得擅哭临。以下，服大红十五日，小红十四日，纤七日，释服。它不在令中者，皆以此令比类从事。佈告天下，使明知朕意。霸陵山川因其故，无有所改。归夫人以下至少使。
(汉书·文纪》又见史记·文纪》、宋书·礼志二》。)
    
○赐南粤王赵佗书(元年)
     皇帝谨问南粤王，甚苦心劳意。朕，高皇帝侧室之子，弃外奉北籓于代，道里辽远，壅蔽朴愚，未尝致书。高皇帝弃羣臣，孝惠皇帝卽世，高后自临事，不幸有疾，日进不衰，以故悖暴乎治。诸吕为变故乱法，不能独制，乃取它姓子为孝惠皇帝嗣。赖宗庙之灵，功臣之力，诛之已毕。朕以王侯吏不释之故，不得不立。今卽位。乃者闻王遗将军隆虑侯书，求亲崑弟，请罢长沙两将军。朕以王书罢将军博阳侯，亲崑弟在眞定者，已遣人存问，修治先人冢。前日闻王发兵于边，为冦灾不止。当其时，长沙苦之，南郡尤甚。虽王之国，庸独利乎？必多杀士卒，伤良将吏，寡人之妻，孤人之子，独人父母，得一亡十，朕不忍为也。朕欲定地犬牙相入者，以问吏，吏曰：“高皇帝所以介长沙土也。”朕不能擅变焉。吏曰：“得王之地，不足以为大；得王之财，不足以为富。”服领以南，王自治之。虽然，王之号为帝，两帝并立，亡一乘之使以通其道，是争也。争而不让，仁者不为也。愿与王分弃前患，终今以来，通使如故。故使贾驰谕告王朕意，王亦受之，毋为冦灾矣。上褚五十衣，中褚三十衣，下褚二十衣，遗王，愿王听乐娱忧，存问邻国。
(汉书·两粤传》)
    
○遗匈奴书(六年)
     皇帝敬问匈奴大单于无恙。使郎中系虖浅遗朕书曰：“右贤王不请，听后义卢侯难氏等计，絶二主之约，离兄弟之亲，汉以故不和，邻国不附。今以小吏败约故，罚右贤王，使西击月氏，尽定之。愿寝兵休士，除前事，复故约，以安边民，世世平乐。”朕甚嘉之。此古圣王之志也。汉与匈奴约为兄弟，所以遗单于甚厚。背约离兄弟之亲者，常在匈奴。然右贤王事已在赦前，勿深诛。单于若称书意，明告诸吏，使无负约，有信，敬如单于书。使者言，单于自将伐国有功，甚苦兵事。服绣袷绮衣、绣袷长襦、锦袷袍各一，比余一，黄金饰具带一，黄金胥毘一，绣十匹，锦三十匹，赤绨緑缯各四十匹，使中大夫意、谒者令肩遗单于。
(史记·匈奴传》，又见汉书·匈奴传》，少右贤王一段五十余字，余亦小异。)
     
○玺书赐答晁错(十四年)
    皇帝问太子家令：上书言兵体三章，闻之。书言。狂夫之言。而明主择焉”，今则不然，言者不狂，而择者不明，国之大患，故在于此。使夫不明择于不狂，是以万听而万不当也。
(汉书·晁错传》)
    
○遗匈奴和亲书(后二年)
     皇帝敬问匈奴大单于无恙，使当戸且渠鵰渠难，郎中韩辽遗朕马二匹，已至，敬受。先帝制，长城以北，引弓之国，受令单于，长城以内，冠带之室，朕亦制之，使万民耕织射猎衣食，父子毋离，臣主相安，俱无暴虐。今闻渫恶民贪降其趋，背义絶约，忘万民之命，离两主之欢。然其事已在前矣。书云：“二国已和亲，两主欢说，寝兵休卒养马，世世昌乐，翕然更始”，朕甚嘉之。圣者日新，改作更始，使老者得息，幼者得长，各保其首领而终其天年。朕与单于，俱由此道，顺天卹民，世世相传，施之无穷，天下莫不咸嘉。使汉与匈奴邻敌之国，匈奴处北，地寒，杀气早降，故诏吏遗单于秫蘖金帛绵絮它物岁有数。今天下大安，万民熙熙，独朕与单于为之父母，朕追念前事，薄物细故，谋臣计失，皆不足以离崑弟之欢。朕闻天不颇覆，地不偏载，朕与单于，皆捐细故，俱蹈大道，堕坏前恶，以图长久，使两国之民，若一家子，元元万民，下及鱼鳖，上及飞鸟，跂行喙息蝡动之类，莫不就安利，避危殆。故来者不止，天之道也。俱去前事，朕释逃虏民，单于毋言章尼等。朕闻古之帝王，约分明而不食言。单于留志，天下大安。和亲之后，汉过不先，单于其察之。
(史记·匈奴传》、汉书·匈奴传》)
     
○答陈武
     朕能任衣冠，念不到此。会吕氏之乱，功臣宗室，共不羞耻，误居正位，常战战栗栗，恐事之不终。且兵兇器，虽克所愿，动亦耗病，谓百姓远方何？又先帝知劳民不可烦，故不以为意，朕岂自谓能！今匈奴内侵，军吏无功，边民父子，荷兵日久，朕常为动心伤痛，无日忘之。今未能销距，愿且坚边设候，结和通使，休宁北陲，为功多矣。且无议军。
(史记·律书》：孝文卽位，将军陈武等议征南越朝鲜，孝文曰云云。按陈武卽柴武。史汉·高帝纪》：秦二世三年遇刚武侯。应劭曰：武一姓柴。韩王信传》：汉使柴将军击之；淮南王长》：传与棘蒲侯柴武太子奇谋反。是姓柴也，而律书》作陈武。功臣侯表》但有棘蒲侯陈武，无柴武，班固泗水亭碑十八侯铭》亦然。应劭，汉人，精通掌故，谓武一姓柴，得其实矣，非诸注望文者所及也。棘蒲，十八侯铭》作棘津，当有一误。)
     
○酎金律
    皇帝斋宿，亲帅羣臣，承祠宗庙，羣臣宜分奉请，诸侯列侯各以民口数率，千口奉金四两。奇不满十口至五百口亦四两，皆会谢少府受。又大鸿胪食邑，九眞、交阯，日南者，用犀角长九寸以上，若玳瑁甲一；郁林用象牙长三尺以上，若翡翠各二十，准以当金。
(续汉·礼仪志》上注补引丁孚汉仪》曰：酎金律》，汉文所加，以正月旦作酒，八月成，名酎酒，因令诸侯助祭贡金，引汉律金佈令》云云。)
    
<h2>☆景帝</h2>
    
○定孝文帝庙乐诏(元年十月) 157 BC
     制诏御史：盖闻古者祖有功而宗有德，制礼乐各有由。闻歌者所以发德也，舞者所以明功也。高庙酎，奏《武德》、《文始》、《五行》之舞；孝惠庙酎，奏《文始》、《五行》之舞。孝文皇帝临天下，通关梁，不异远方；除诽谤，去肉刑，赏赐长老，收卹孤独，以遂羣生；减耆欲，不受献，不私其利也；罪人不帑，不诛无罪，除肉刑，出美人，重絶人之世。朕旣不敏，不能识。此皆上古之所不及，而孝文皇帝亲行之，德厚侔天地，利泽施四海，靡不获福。明象乎日月，而庙乐不称，朕甚惧焉。其为孝文皇帝庙为昭德之舞，以明休德。然后祖宗之功德，着于竹帛，施于万世，永永无穷，朕甚嘉之。其与丞相、列侯、中二千石、礼官具为礼仪奏。
(史记·文纪》、汉书·景纪》)
     
○听民徙寛大地诏(元年正月) 156 BC
    
    间者岁比不登，民多乏食，夭絶天年，朕甚痛之。郡国或硗狭，无所农桑毄畜，或地饶广，荐草莽，水泉利，而不得徙。其议民欲徙寛大地者，听之。
(汉书·景纪》)
    
○议着令诏(元年七月) 156 BC
    
    吏受所监，临，以饮食免，重。受财物，贱买贵卖，论轻。廷尉与丞相更议着令。
(汉书·景纪》)
    
○减籉诏(元年)
    加籉与重罪无异，幸而不死，不可为人。其定律，籉五百曰三百，籉三百曰二百。
(汉书·刑法志》)
    
○封萧何孙嘉诏(二年)
    制诏御史：故相国萧何，高皇帝大功臣，所与为天下也。今其祀絶，朕甚怜之。其以武阳县戸二千封何孙嘉为列侯。
(汉书·萧何传》)
    
○原襄平侯纪嘉诏(三年十二月) 154 BC
    
    襄平侯嘉子恢说，不孝谋反，欲以杀嘉，大逆无道。其赦嘉为襄平侯，及妻子当坐者复故爵。论恢说及妻子如法。
(汉书·景纪》)
    
○击七国诏(三年二月)
     制诏将军：盖闻为善者天报以福，为非者天报以殃。高皇帝亲垂功德，建立诸侯，幽王、悼惠王絶无后，孝文皇帝哀怜加惠，王幽王子遂、悼惠王子卬等，令奉其先王宗庙，为汉籓国，德配天地，明并日月。而吴王濞背德反义，诱受天下亡命罪人，乱天下币，称疾不朝二十余年。有司数请濞罪，孝文皇帝寛之，欲其改行为善，今乃与楚王戊、赵王遂、胶西王卬、济南王辟光、葘川王贤、胶东王雄渠约从谋反，为逆无道，起兵以危宗庙，贼杀大臣及汉使者，迫刼万民，伐杀无罪，烧残民家，掘其丘垄，甚为虐暴。而卬等又重逆无道，烧宗庙，卤御物，朕甚痛之。朕素服避正殿，将军其劝士大夫击反虏。击反虏者，深入多杀为功，斩首捕虏比三百石以上皆杀，无有所置。敢有议诏及不如诏者，皆要斩。
(汉书·吴王濞传》)
     
○赦吴吏民诏(三年六月) 154 BC
    乃者吴王濞等为逆，起兵相脇，诖误吏民，吏民不得已。今濞等已灭，吏民当坐濞等及逋逃亡军者，皆赦之。楚元王子艺等与濞等为逆，朕不忍加法，除其籍，毋令汚宗室。
(汉书·景纪》)
    
○谳狱诏(中五年九月) 145 BC
    法令度量，所以禁暴止邪也。狱，人之大命，死者不可复生。吏或不奉法令，以货赂为市，明党比周，以苛为察，以刻为明，令亡罪者失职，朕甚怜之。有罪者不伏罪，姦法为暴，甚亡谓也。诸狱疑，若虽文致于法，而于人心不厌者，辄谳之。
(汉书·景纪》，又略见刑法志》)
    
○定长吏车服诏(中六年五月) 144 BC
    夫吏者，民之师也，车驾衣服宜称。吏六百石以上，皆长吏也。亡度者或不吏服，出入闾里，与民亡异。令长吏二千石车朱两轓，千石至六百石朱左轓，车骑从者不称其官衣服，下吏出入闾巷亡吏体者，二千石上其官属，三辅擧不如法令者，皆上丞相、御史请之。
(汉书·景纪》)
    
○减籉法诏(中六年) 
    
    加籉者或至死而籉未毕，朕甚怜之。其减籉三百曰二百，籉二百曰一百。
(汉书·刑法志》)
    
○诏定箠令
    
    籉者，所以教之也。其定箠令。
(汉书·刑法志》)
    
○谳狱诏(后元年正月) 143 BC some people are wise, some stupid; some officials are superior, some inferior
    
    狱，重事也。人有智愚，官有上下。狱疑者谳有司。有司所不能决，移廷尉。有令谳(刑法志》作“狱疑者谳，有令谳者已报谳”)而后不当，谳者不为失。欲令治狱者务先寛。(汉书·景纪》)'
    
○令二千石修职诏(后二年四月) 142 BC
     鵰文刻镂，伤农事者也；锦绣纂组，害女红者也。农事伤，则饥之本也；女红害，则寒之原也。夫饥寒并至，而能亡为非者寡矣。朕亲耕，后亲桑，以奉宗庙粢盛祭服，为天下先；不受献，减太官，省繇赋，欲天下务农蚕，素有畜积，以备灾害，强毋攘弱，衆毋暴寡，老耆以寿终，幼孤得遂长。今岁或不登，民食颇寡，其咎安在？或诈伪为吏，吏以货赂为市，渔夺百姓，侵牟万民。县丞，长吏也，姦法与盗盗，甚无异也。其令二千石各修其职。不事官职耗乱者，丞相以闻，请其罪。佈告天下，使明知朕意。
(汉书·景纪》)
     
○重廉士诏(后二年五月) 142 BC
    人不患其不知，患其为诈也；不患其不勇，患其为暴也；不患其不富，患其亡厌也。其唯廉士，寡欲易足。令訾算十以上乃得官，(一本“官”作“宦”，下皆同。)廉士算不必衆。有市籍不得官，无訾又不得官，朕甚愍之。訾算四得官，亡令廉士久失职，贪夫长利。
(汉书·景纪》)
   
○颂系老幼诏(后三年)
    高年老长，人所尊敬也；鳏寡不属逮者，人所哀怜也。其着令：年八十以上，八岁以下，及孕者未乳，师、朱儒当鞠系者，颂系之。
(汉书·刑法志》)
    
○劝农桑诏(后三年正月) 141 BC
    农，天下之本也。黄金珠玉，饥不可食，寒不可衣，以为币用，不识其终始。间岁或不登，意为末者衆，农民寡也。其令郡国务劝农桑，益种树，可得衣食物。吏发民，若取庸采黄金珠玉者，坐臧为盗。二千石听者，与同罪。
(汉书·景纪》)
<h2>☆武帝</h2>
    
○李夫人赋
     美连娟以修嫮兮，命樔絶而不长。饰新宫以延贮兮，泯不归乎故乡。惨郁郁其芜秽兮，隐处幽而怀伤。释舆马于山椒兮，奄修夜之不阳。秋气潜以凄泪兮，桂枝落而销亡。神茕茕以遥思兮，精浮游而出疆。托沈阴以圹久兮，惜蕃华之未央。念穷极之不还兮，惟幼眇之相羊。函荾荴以俟风兮，芳杂袭以弥章，的容与以猗靡兮，缥飘姚虖愈庄。燕淫衍而抚楹兮，连流视而娥扬，旣激感而心逐兮，包红颜而弗明。欢接狎以离别兮，宵寤梦之芒芒，忽僊化而不反兮，魄放逸以飞扬。何灵魂之纷纷兮，哀裴囘以踌躇。执路日以远兮，遂荒忽而辞去。超兮西征，屑兮不见。寖淫敞兑，寂兮无音，思若流波，怛兮在心。
    乱曰：佳侠函光，陨朱荣兮。嫉妬<门翁>茸，将安程兮！方时隆盛，年夭伤兮，弟子增欷，洿沫怅兮。悲愁于邑，喧不可止兮。向不虚应，亦云已兮。嫶姸太息，叹稺子兮。懰栗不言，倚所恃兮。仁者不誓，岂约亲兮？旣往不来，申以信兮。去彼昭昭，就冥冥兮。旣下新宫，不复故庭兮。呜唿哀哉，想魂灵兮！
(汉书·外戚传》、艺文类聚》三十四)
    
○秋风辞(并序)
    上行幸河东，祠后土，顾视帝京欣然，中流与羣臣饮燕。上欢甚，乃自作《秋风辞》曰：秋风起兮白云飞，草木黄落兮鴈南归。兰有秀兮菊有芳，擕佳人兮不能忘。泛楼舡兮济汾河，横中流兮扬素波。箫鼓鸣兮发櫂歌，欢乐极兮哀情多，少壮几时兮奈老何。
(文选》)
    
○诏封皇子制(元狩六年三月戊申朔)
    盖闻周封八百，姬姓并列，或子男附庸。《礼》，支子不祭。云并建诸侯，所以重社稷，朕无闻焉。且天非为君生民也。朕之不德，海内未洽，乃以未教成者强君连城，卽股肱何劝？其更议以列侯家之。
(史记·三王世家》)
    
○封皇子制(元狩六年三月丙子)
    康叔亲属有十而独尊者，褒有德也。周公祭天命郊，故鲁有白牡、骍刚之牲。羣公不毛，贤不肖差也。高山仰之，景行向之，朕甚慕焉。所以抑未成，家以列侯可。
(史记·三王世家》)
    立皇子闳为齐王，旦为燕王，胥为广陵王。
(史记·三王世家》)
    
○制书报胡建(天汉中) c. 98 BC
    制曰：司马法曰：“国容不入军，军容不入国。”何文吏也？三王或誓于军中，欲民先成其虑也；或誓于军门之外，欲民先意以待事也；或将交刃而誓，致民志也。建又何疑焉？
(汉书·胡建传》，又略见说苑·指武》。)
    
○元光元年策贤良制 134 BC
     制曰：朕获承至尊休德，传之无穷，而施之罔极。任大而守重，是以夙夜不皇康宁，永惟万事之统，犹惧有阙。故广延四方之豪俊，郡国、诸侯公选贤良修絜博习之士，欲闻大道之要，至论之极。今子大夫褒然为擧首，朕甚嘉之，子大夫其精心致思，朕垂听而问焉。盖闻五帝、三王之道，改制作乐而天下洽和，百王同之。当虞氏之乐，莫盛于《韶》，于周莫盛于《勺》。圣主已没，钟鼓管絃之声未衰，而大道微缺。陵夷至乎桀纣之行，王道大坏矣。夫五百年之间，守文之君，当涂之士，欲则先王之法以戴翼其世者甚衆。然犹不能反，日以仆灭，至后王则后止，岂其所持操或悖缪而失其统与？固天降命不可复反，必推之于大衰而后息与？乌乎，凡所为屑屑，夙兴夜寐，务法上古者，又将无补与？三代受命，其符安在？灾异之变，何缘而起？性命之情，或夭或寿，或仁或鄙，习闻其号，未烛厥理。伊欲风流而令行，刑轻而姦改，百姓和乐，政事宣昭，何修何饰而膏露降，百谷登，德润四海，泽臻草木，三光全，寒暑平，受天之祐，享鬼神之灵，德泽洋溢，施唿方外，延及羣生。子大夫明先圣之业，习俗化之变，终始之序，讲闻高谊之日久矣。其明以谕朕。科别其条，勿猥勿并，取之于术，愼其所出。乃其不正不直，不忠不极，枉于执事，书之不洩，兴于朕躬，毋悼后害。子大夫其尽心，靡有所隐，朕将亲览焉。
(汉书·董仲舒传》)
     制曰：盖闻虞舜之时，游于巖廊之上，垂拱无为，而天下太平。周文王至于日昃不暇食，而宇内亦治。夫帝王之道，岂不同条共贯与？何逸劳之殊也？盖俭者不造玄黄旌旗之饰，及至周室，设两观，乘大路，朱干玉戚，八佾陈于庭，而颂声兴。夫帝王之道，岂异指哉？或曰良玉不琢，又曰非文亡以辅德，二端异焉。殷人执五刑以督姦，伤肌肤以惩恶。成康不式，四十余年，天下不犯，囹圄空虚。秦国用之，死者甚衆，刑者相望，耗矣哀哉！乌唿！朕夙寤晨兴，惟前帝王之宪，永思所以奉至尊，章洪业，皆在力本任贤。今朕亲耕籍田，以为农先，劝孝弟，崇有德，使者冠盖相望，问勤劳，卹孤独，尽思极神，功烈休德，未始云获也。今阴阳错谬，氛气充塞，羣生寡遂，黎民未济，廉耻贸乱，贤不肖浑殽，未得其眞，故详延特起之士，意庶几乎！今子大夫待诏百有余人，或道世务而未济，稽诸上古而不同，考之于今而难行，毋乃牵于文系而不得骋与？将所繇异术所闻殊方与？各悉对，着于篇，毋讳有司。明其指略，切磋究之，以称朕意。
(同上 汉书·董仲舒传)
     制曰：盖闻“善言天者必有征于人，善言古者必有验于今”。故朕垂问乎天人之应，上嘉唐虞，下悼桀纣，寖微寖灭寖明寖昌之道，虚心以改。今子大夫明于阴阳所以造化，习于先圣之道业。然而文采未极，岂惑乎当世之务哉？条贯靡竟，统纪未终，意朕之不明与？听若眩与？夫三王之教，所祖不同，而皆有失，或谓久而不易者道也。意岂异哉？今子大夫旣已着大道之极，陈治乱之端矣，其悉之究之，孰之复之。《诗》不云乎：“嗟尔君子，毋常安息，神之听之，介尔景福。”朕将亲览焉，子大夫其茂明之。
(同上 汉书·董仲舒传)
     
○元光五年策贤良制
     制曰：盖闻上古至治，画衣冠，异章服而民不犯；阴阳和，五谷登，六畜蕃，甘露降，风雨时，嘉禾兴，朱草生，山不童，泽不涸；麟凤在郊薮，龟龙游于沼，河洛出图书；父不丧子，兄不哭弟；北发渠捜，南抚交阯，舟车所至，人迹所及，跂行喙息，咸得其宜。朕甚嘉之。今何道而臻乎此？子大夫修先圣之术，明君臣之义，讲论洽闻，有声乎当世，敢问子大夫：天人之道，何所本始？吉兇之效，安所期焉？禹汤水旱，厥咎何由？仁义礼知，四者之宜，当安设施？属统垂业，物鬼变化，天命之符，废兴何如？天文地理，人事之纪，子大夫习焉。其悉意正议，详具其对，着之于篇，朕将亲览焉，靡有所隐。
(汉书·公孙弘传》)
    
○复高年子孙诏(建元元年四月) 140 BC
    古之立教，乡里以齿，朝廷以爵，扶世导民，莫善于德。然则于乡里先耆艾奉高年，古之道也。今天下孝子顺孙，愿自竭尽以承其亲，外迫公事，内乏资财，是以孝心阙焉。朕甚哀之。民年九十以上，已有《受鬻法》，为复子若孙，令得身帅妻妾，遂其供养之事。
(汉书·武纪》)
    
○修山川祠诏(建元元年五月) 140 BC Gongyang commentary: 12:12a, Duke Xi 31 河海润千里
    
    河海润千里，其令祠官修山川之祠，为岁事，曲加礼。
(汉书·武纪》)
    
○省卫士罢苑马诏(建元元年七月) 140 BC
    
    卫士转置送迎二万人，其省万人。罢苑马，以赐贫民。
(汉书·武纪》)
    
○答淮南王安谏伐越诏(建元三年。案文舘词林》题如此，汉书》不云诏) 138 BC
     皇帝问淮南王，使中大夫玉上书言事，闻之。朕奉先帝之休德，夙兴夜寐，明不能烛，重以不德，是以比年兇葘害衆。夫以眇眇之身，托于王侯之上，内有饥寒之民，南夷相攘，使边骚然不安，朕甚惧焉。今王深惟重虑，明太平以弼朕失，称三代至盛，际天接地，人迹所及，咸尽宾服，藐然甚惭。嘉王之意，靡有所终，使中大夫助谕朕意，告王越事。
(汉书·严助传》，又见文舘词林》六百六十二)
     
     136 THE FIVE ERUDITES WERE ESTABLISHED 
     
○诏罢王恢韩安国兵(建元六年) 135 BC
    
    郢等首恶，独无诸孙繇君丑不与谋焉。
(史记·东越传》、汉书·两粤传》)
    
○诏贤良(元光元年五月) 134 BC
     朕闻昔在唐虞，画像而民不犯，日月所烛，莫不率俾。周之成康，刑错不用，德及鸟兽，教通四海；海外肃愼，北发渠捜，氏羌徕服；星辰不孛，日月不蚀，山陵不崩，川谷不塞，麟凤在郊薮，河洛出图书。呜乎，何施而臻此与？今朕获奉宗庙，夙兴以求，夜寐以思，若涉渊水，未知所济。猗与伟与！何行而可以章先帝之洪业休德，上参尧舜，下配三王？朕之不敏，不能远德，此子大夫之所睹闻也。贤良明于古今王事之体，受策察问，咸以书对，着之于篇，朕亲览焉。
(汉书·武纪》“于是董仲舒、公孙弘等出焉”。)
     
     xx
     
○欲伐匈奴诏(元光二年春。案文舘词林》题如此) 133 BC
    朕饰子女，以配单于；金币文绣，赂之甚厚。单于待命加嫚，侵盗亡已。边境被害，朕甚闵之。今欲擧兵攻之，何如？
(汉书·武纪》“诏问公卿”，又见文舘词林》六百六十二，篇首有“制诏”二字。)
    
○赦鴈门代郡军士诏(元光六年春) 129 BC
     夷狄无义，所从来久。间者匈奴数冦边境，故遣将抚师。古者治兵振旅，因遭虏之方入，将吏新会，上下未辑。代郡将军敖、鴈门将军广，所任不肖，校尉又背义妄行，弃军而北，少吏犯禁。用兵之法，不勤不教，将率之过也；教令宣明，不能尽力，士卒之罪也。将军已下廷尉，使理正之，而又加法于士卒。二者并行，非仁圣之心。朕闵衆庶陷害，欲刷耻改行，复奉正义，厥路亡繇。其赦鴈门、代郡军士不循法者。
(汉书·武纪》)
     
     Emperor Wu renamed the reign period 元朔 -- Ying Shao thought this was a Mengzi reference, Wang Xianqian said that all of Emperor Wu's period were named after actual events, here the fact that a commandery with the same name was established. 
(see Dubs v.2 p.45)
     
○议不擧孝廉者罪诏(元朔元年十一月) 128 BC
     公卿大夫，所使总方略、壹统类、广教化、美风俗也。夫本仁祖义，褒德禄贤，劝善刑暴，五帝三王所繇昌也。朕夙兴夜寐，嘉与宇内之士臻于斯路，故旅耆老，复孝敬，选豪俊，讲文学，稽参政事，祈进民心；深诏执事，兴廉擧孝，庶几成风，绍休圣绪。夫十室之邑，必有忠信；三人并行，厥有我师。今或至阖郡而不荐一人，是化不下究，而积行之君子雍于上闻也。二千石官长纪纲人伦，将何以佐朕烛幽隐、劝元元、厉烝庶、崇乡党之训哉？且进贤受上赏，蔽贤蒙显戮，古之道也。其与中二千石、礼官、博士议不擧者罪。
(汉书·武纪》)
     
○赦诏(元朔元年三月) 128 BC
    朕闻天地不变，不成施化；阴阳不变，物不畅茂。《易》曰：“通其变，使民不倦。”《诗》云：“九变复贯，知言之选。”朕嘉唐虞而乐殷周，据旧以鑑新，其赦天下，与民更始。诸逋贷及辞讼在孝景后三年已前，皆勿听治。
(汉书·武纪》)
    
○许诸侯王分子弟邑诏(元朔二年正月) 127 BC
    
    梁王、城阳王亲慈同生，愿以邑分弟，其许之。诸侯王请与子弟邑者，朕将亲览，使有列位焉。
(汉书·武纪》)
    制诏御史：诸侯王或欲推私恩分子弟邑者，令各条上，朕且临定其号名。
(HS Wuji)
    
○赦诏(元朔三年三月) 126 BC
    夫刑罚，所以防姦也；内长文，所以见爱也。以百姓之未洽于教化，朕嘉与士大夫日新厥业，祗而不解，其赦天下。
(汉书·武纪》)
    
○封公孙弘为平津侯诏(元朔三年十一月) 126 BC
    朕嘉先圣之道，开广门路，宣招四方之士。盖古者任贤而序位，量能以授官，劳大者厥禄厚，德盛者获爵尊。故武功以显重，而文德以行褒。其以高城之平津乡戸六百五十封丞相弘为平津侯。
(汉书·公孙弘传》)
    
○诏御史封公孙敖等(元朔五年四月) 124 BC
     护军都尉公孙敖，三从大将军击匈奴，常护军，傅校获王，以千五百戸封敖为合骑侯，都尉韩说，从大国出窳浑，至匈奴右贤王庭，为麾下搏战获王，以千三百戸封说为龙雒侯。骑将军公孙贺，从大将军获王，以千三百戸封贺为南窌侯。轻车将军李蔡，再从大将军获王，以千六百戸封蔡为乐安侯。校尉李朔，校尉赵不虞，校尉公孙戎奴，各三从大将军获王，以千三百戸封朔为涉轵侯，以千三百戸封不虞为随成侯，以千三百戸封戎奴为从平侯。将军李沮、李息及校尉豆如意、中郎将绾，皆有功，赐爵关内侯，食邑各三百戸。
(史记·卫靑传》、汉书·卫靑传》)
     
○劝学诏(元朔五年六月) 124 BC Asked for lost documents to be submitted; right after this, Gongsun Hong asked for disciples 博士弟子
    
    盖闻导民以礼，风之以乐。婚姻者，居室之大伦也。今礼坏(一作废)乐崩，朕甚闵(一作愍)焉，故详延天下方闻之士，咸荐(一作登。)诸朝。其令礼官劝学，讲议洽闻，擧遗兴礼，以为天下先。太常其议予博士弟子，崇乡党之化，以厉贤材焉。
(汉书·武纪》，又见儒林传序》)
    
○议置武功驰赏官诏(元朔六年六月) 123 BC
     朕闻五帝不相复礼，三代不同法，所繇殊路，而建德一也。盖孔子对定公以徕远，哀公以论臣，景公以节用，非期不同，所急异务也。今中国一统，而北边未安，朕甚悼之。日者大将军巡朔方，征匈奴，斩首虏万八千级，诸禁锢及有过者，咸蒙厚赏，得免减罪。今大将军仍复克获，斩首虏万九千级，受爵赏而欲移卖者，无所流 <贝也>，其议为令。
(汉书·武纪》，又见史记·平准书》，有删节而文多异，今别载于后)
    朕闻五帝之教，不相复而治；禹、汤之法，不同道而王，所由殊路，而建德一也。北边未安，朕甚悼之。日者大将军攻匈奴，斩首虏万九千级，留蹛无所食。议令民得买爵，及赎禁锢，免减罪。
(史记·平准书》)
    
○遣谒者巡行天下诏(元狩元年四月) 122 BC
     朕闻咎繇对禹曰：“在知人，知人则哲，惟帝难之。”盖君者心也。民犹支体，支体伤则心憯怛。日者淮南衡山，修文学，流货赂，两国接壤，憷于邪说，而造篡弑，此朕之不德。《诗》云：“忧心惨惨，念国之为虐。”已赦天下，涤除与之更始。朕嘉孝弟力田，哀夫老眊孤寡鳏独，或匮于衣食，甚怜愍焉。其遣谒者巡行天下，存问致赐，曰：皇帝使谒者赐县三老、孝者帛，人五匹；乡三老、弟者、力田帛，人三匹，年九十以上及鳏寡孤独帛，人二匹，絮三斤；八十以上米，人二石。有寃失职，使者以闻，县乡卽赐，毋赘聚。
(汉书·武纪》)
     
○诏封萧何曾孙(元狩三年) 120 BC
    诏御史：以酇戸二千四百封何曾孙庆为酇侯，佈告天下，令明知朕报萧相国德也。
(汉书·萧何传》)
  
  In 117 BC, Wudi first started issuing "admonitory decrees" 诰 in imitation of the Shangshu -- see HS 63
  
○遣博士褚大等循行天下诏(元狩六年六月) 117 BC
     日者有司以币轻多姦，农伤而末衆，又禁兼并之涂，故改币以约之。稽诸往古，制宜于今，废期有月，而山泽之民未谕。夫仁行而从善，义立则俗易，意奉宪者所以导之未明与？将百姓所安殊路，而挢虔吏因乘势以侵篜庶邪？何纷然其扰也？今遣博士大等六人分循行天下，存问鳏寡废疾，无以自振业者贷与之；谕三老孝弟以为民师，擧独行之君子，征诣行在所。朕嘉贤者，乐知其人，广宣厥道，士有特招，使者之任也。详问隐处亡位，及寃失职，姦猾为害，野荒治苛者，擧奏；郡国有所以为便者，上丞相、御史以闻。
(汉书·武纪》)
     
○振流民诏 ???
    
    江南火耕水耨，令饥民得流就食江淮间，欲留留处，遣使冠盖相属于道护之，下巴蜀粟以振之。
(□□□□□□)
    
○遣博士循行振饥诏(元鼎二年九月) 115 BC
    仁不异远，义不辞难。今京师虽未为丰年，山林池泽之饶，与民共之。今水潦移于江南，迫隆冬至，朕惧其饥寒不活。江南之地，火耕水耨，方下巴蜀之粟，致之江陵，遣博士中等分循行谕告，所抵无令重困。吏民有振救饥民免其厄者，具擧以闻。
(汉书·武纪》)
    
○封周子南君诏(元鼎四年十一月) 114 BC
    
    三代邈絶，远矣难存。其以三十里地封周后为子南君，以奉先王祀焉。
(史记·封禅书》)
    祭地冀州，瞻望河洛；巡省豫州，观于周室，邈而无祀。询问耆老，乃得孽子嘉。其封嘉为周子南君，以奉周祀。
(汉书·武纪》)
    
○封栾大为乐通侯诏(元鼎四年夏) 113 BC
    制诏御史：昔禹疎九江，决四渎。间者河溢皐陆，堤繇不息。朕临天下二十有八年，天若遗朕士而大通焉。《干》称“蜚龙”，“鸿渐于般”，朕意庶几与焉。其以二千戸封地士将军大为乐通侯，赐列侯甲第，僮千人，乘舆斥车马帷帐器物以充其家。
(史记·封禅书》，汉书·郊祀志》上)
    
○郊祠泰畤诏(元鼎五年十一月) 112 BC
     朕以眇身，托于王侯之上，德未能绥民，民或饥寒，故巡祭后土，以祈丰年。冀州脽壤，乃显文鼎，获荐于庙，渥洼水出马，朕其御焉。战战兢兢，惧不克任，思昭天地，内惟自新。《诗》云：“四牡翼翼，以征不服。”亲省边垂，用事所极，望见泰一，修天文禅。辛卯，夜若景光，十有二明。《易》曰：“先甲三日，后甲三日。”朕甚念年岁未咸登，饬躬斋戒，丁酉，拜况于郊。
(汉书·武纪》)
     
○封常山王二子诏(元鼎五年六月) 112 BC
    常山宪王早夭，后妾不和，适孽诬争，陷于不义，以灭国，朕甚闵焉。其封宪王子平三万戸为眞定王，子商三万戸为泗水王。
(史记·五宗世家》，汉书·景十三王常山王传》)
    
○征南粤诏(元鼎五年) 112 BC
    天子微弱，诸侯力政，讥臣不讨贼。吕嘉建德等反，自立晏如。令粤人及江淮以南楼船十万师往讨之。
(汉书·南粤传》：乃赦天下曰云云。又史记·南越王尉佗传》无“弱”字，吕嘉上有“今”字，粤人作“罪人”。)
    
○以石庆为丞相诏(元鼎五年九月) 112 BC
    
    制诏御史：万石君先帝尊之，子孙至孝，其以御史大夫庆为丞相，封牧丘侯。
(汉书·石奋传》)
    
○赐卜式爵诏(元鼎五年九月) 112 BC
     朕闻报德以德，报怨以直。今天下不幸有事，郡县诸侯，未有奋繇直道者也。齐相雅行躬耕，随牧畜番，辄分崑弟更造，不为利惑。日者北边有兴，上书助官；往年西河岁恶，率齐人入粟；今又首奋，虽未战，可谓义形于内矣。其赐式爵关内侯，黄金四十斤，田四十顷。佈造天下，使明知之。
(汉书·卜式传》，又略见史记·平准书》，小异)
     
○减内史稻田租挈诏(元鼎六年) 111 BC
    农，天下之本也；泉流灌寖，所以育五谷也。左、右内史地，名山川原甚衆，细民未知其利，欲为通沟渎，畜陂泽，所以备旱也。今内史稻田租挈重，不与郡同，其议减。令吏民勉农，尽地利，平繇行水，勿使失时。
(汉书·沟洫志》)
    
    28 诏 plus others
    
○增太室祠诏(元封元年正月) 111 BC
    朕用事华山，至于中岳，获爻麃，见夏后启母石。翌日，亲登嵩高，御史乘属、在庙旁吏卒咸闻唿万岁者三。登礼罔不答。其令祠官加增太室祠，禁无伐其草木。以山下戸三百为之奉邑，名曰崇高，独给祠，复，亡所与。
(汉书·武纪》)
    
○改元大赦诏(元封元年四月) 110 BC???
    制诏御史：朕以眇眇之身，承至尊，兢兢焉惧不任。维德菲薄，不明于礼乐，修祠大一，若有象景光，屑如有望。(此三语汉书》作“故用事八神，遭天地况施，着见景象，然如有闻。”) 震于怪物，欲止不敢，遂登封泰山，至于梁父而后禅，肃然自新，嘉与士大夫更始。(此下汉书》有“其以十月为元封元年”)赐民百戸牛一，酒十石，加年八十孤寡佈帛二匹，复博、奉高、蛇丘、历城无出今年租税。其大赦天下，如乙卯赦令。行有过毋有复作，事在二年前，皆勿听治。
(史记·封禅书》，又褚补武纪》作“依依震于怪物”，又略见汉书·武纪》。)
    
○令诸侯治邸泰山下诏(元封元年四月) 111 BC
    古者天子五载一巡狩，用事泰山，诸侯有朝宿地。其令诸侯各治邸泰山下。
(汉书·郊祀志》上)
    
○与奉车子侯家诏春时，子侯于北舘与家别。(初学记》十八离别门》)
    
    帝与子侯家语云：“道士皆言子侯僊去，不足悲。”
(史记·封禅书·索隐》。顾胤案：武帝集》。)
    
○巡边诏(元封元年十月) 111 BC
    
    南越东瓯，咸伏其辜；西蛮北夷，颇未辑睦。朕将巡边垂，择兵振旅，躬秉武节，置十二部将军，亲帅师焉。
(汉书·武纪》)
    
○迁东越民诏(元封元年冬) 111 BC
    
    东越险阻反覆，为后世患，迁其民于江淮间。
(汉书·武纪》)
    
○产芝赦诏(元封二年六月) 109 BC
    
    甘泉宫内中产芝，九茎连叶。上帝博临，不异下房，赐朕弘休。其赦天下，赐云阳都百戸牛酒。
(汉书·武纪》)
    
○尊祠灵星诏(元封二年夏) 109 BC
    
    天旱，意干封乎？其令天下尊祠灵星焉。
(汉书·郊祀志下》)
    
○祠后土诏(元封四年三月) 107 BC
    朕躬祭后土地祇，见光集于灵坛，一夜三烛。幸中都宫，殿上见光。其赦汾阴、夏阳、中都死罪以下，赐三县及杨氏皆无出今年租赋。
(汉书·武纪》)
    
○增封泰山诏(元封五年四月) 106 BC
    朕巡荆扬，辑江淮物，会大海气，以合泰山。上天见象，增修封禅。其赦天下。所幸县毋出今年租赋，赐鳏寡孤独帛，贫穷者粟。
(汉书·武纪》)
    
○求贤诏(元封五年四月) 106 BC
    盖有非常之功，必待非常之人，故马或奔踶而致千里，士或有负俗之累而立功名。夫泛驾之马，跅弛之士，亦在御之而已。其令州郡察吏民有茂材异等可为将相及使絶国者。
(汉书·武纪》)
    
○礼首山祠后土诏(元封六年三月) 106 BC
    
    朕礼首山，崑田出珍物，化或为黄金；祭后土，神光三烛。其赦汾阴殊死以下，赐天下贫民佈帛，人一匹。
(汉书·武纪》)
    
○定礼仪诏(元封七年，卽太初元年) 104 BC
    制诏御史：盖受命而王，各有所由兴，殊路而同归，谓因民而作，追俗为制也。议者咸称太古，百姓何望？汉亦一家之事，典法不传，谓子孙何？化隆者闳博，治浅者褊狭，可不勉与？
(史记·礼书》)
    
○诏儿寛(元封七年) 105 BC
    
    与博士共议，今宜何以为正朔？服色何上？
(汉书·律历志》上)
    
○定正朔改元太初诏(太初元年) 104 BC
     乃者有司言星度之未定也。广延宣问，以理星度，未能詹也。盖闻昔者黄帝合而不死，名察度验，定淸浊，起五部，建气物分数。然盖尙矣。《书》缺乐弛，朕甚闵焉。朕唯未能循明也。䌷绩日分，率应水德之胜。今日顺夏至，黄钟为宫，林钟为征，太簇为商，南吕为羽，姑洗为角。自是以后，气复正，羽声复淸，名复正变。以至子日当冬至，则阴阳离合之道行焉。十一月甲子朔旦，冬至已詹，其更以七年为太初元年，年名焉逢摄提格，月名毕聚，日得甲子，夜半朔旦冬至。
(史记·历书》，又略见汉书·律历志》上。)
     
○幸河东诏(太初二年四月) 103 BC
    
    朕用事介山，祭后土，皆有光应。其赦汾阴、安邑殊死以下。
(汉书·武纪》)
    
○封李广利为海西侯诏(太初四年)
     匈奴为害久矣。今虽徙幕北，与旁国谋，共要絶大月支使，遮杀中郎将江、故鴈门守攘，危须以西及大宛皆合约，杀期门车令、中郎将朝及身毒国使，隔东西道。贰师将军广利征讨厥罪，伐胜大宛，赖天之灵，从遡河山，涉流沙，通西海，山雪不积，士大夫径度，获王首虏，珍怪之物，毕陈于阙，其封广利为海西侯，食邑八千戸。
(汉书·李广利传》)
     
○击匈奴诏(太初四年) 101 BC
    
    高皇帝遗朕平城之忧，高后时单于书絶悖逆。昔齐襄公复九世之雠，春秋大之。
(汉书·匈奴传》)
    
○诏路博德(天汉二年)强弩都尉路博德，将兵半道迎陵军。(汉书·李陵传》) 99 BC
    
    吾欲予李陵骑，云欲以少击衆。今虏入西河，其引兵走西河，遮钩营之道。
(同上)
    
○诏李陵(天汉二年) 99 BC
    以九月发，出遮虏障，至东浚稽山南龙勒水上，徘徊观虏。卽无所见，从浞野侯赵破奴故道，抵受降城休士，因骑置以闻。所与博德言者云何？具以书对。
(汉书·李陵传》)
    
○诏关都尉(天汉二年十一月) 99 BC
    
    今豪杰多远交，依东方羣盗。其谨察出入者。
(汉书·武纪》)
    
○改铸黄金诏(太始二年三月) 95 BC
    有司议曰：往者朕郊见上帝，西登陇首，获白麟，以馈宗庙，渥洼水出天马，泰山见黄金，宜改故名。今更黄金为麟趾袅蹄，以协瑞焉。
(汉书·武纪》)
    
○以刘屈氂为左丞相诏(征和二年春) 91 BC
     制诏御史：故丞相贺，倚旧故乘高执而为邪兴美田以利子弟宾客，不顾元元，无益边谷，货赂上流，朕忍之久矣。终不自革。乃以边为援，使内郡自省作车，又令耕者自转，以困农，烦扰畜者，重马伤耗，武备衰减；下吏妄赋，百姓流亡；又诈为诏书，以姦传朱安狱世，已正于理。其以涿郡太守屈氂为左丞相，分丞相长史为两府，以待天下远方之选。夫亲亲任贤，周唐之道也。以澎戸二千二百封左丞相为澎侯。
(汉书·刘屈氂传》)
     
○封李寿张富昌诏(征和二年八月) 91 BC
    
    盖行疑赏，所以申信也。其封李寿为邗侯，张富昌为题侯。
(汉书·戾太子传》)
○以刘去为广川王诏(征和二年)
    广川惠王于朕为兄，朕不忍絶其宗庙。其以惠王孙去为广川王。(汉书·景十三王传》) 
    
○报桑弘羊等请屯田轮台诏(征和四年) 89 BC
     前有司奏，欲益民赋三十助边用，是重困老弱孤独也。而今又请遣卒田轮台。轮台西于车师千余里，前开陵侯击车师时，危须、尉犂、楼兰六国子弟在京师者皆先归，发畜食迎汉军，又自发兵，凡数万人，王各自将，共围车师，降其王。诸国兵便罢，力不能复至道上食汉军。汉军破城，食至多。然士自载不足以竟师，强者尽食畜产，羸者道死数千人。朕发酒泉驴橐驼负食，出玉门迎军。吏卒起张掖，不甚远，然尙厮留甚衆。曩者，朕之不明，以军侯弘上书言：“匈奴缚马前后足，置城下，驰言秦人，我丐若马”，又汉使者久留不还，故兴师遣贰师将军，欲以为使者威重也。古者卿大夫与谋，参以蓍龟，不吉不行。乃者以缚马书遍视丞相御史二千石诸大夫郎为文学者，乃至郡属国都尉成忠、赵破奴等，皆以“虏自缚其马，不祥甚哉！”或以为“欲以见强，夫不足者视人有余。”《易》之卦，得《大过》，爻在九五，匈奴困败。公车方士、太史治星望气，及太卜龟蓍，皆以为吉，匈奴必破，时不可再得也。又曰“北伐行将，于鬴山必克。”卦诸将，贰师最吉。故朕亲发贰师下鬴山，诏之必毋深入。今计谋卦兆皆反缪，重合侯得虏候者，言“闻汉军当来，匈奴使巫埋羊牛所出诸道及水上以诅军。单于遗天子马裘，常使巫祝之。缚马者，诅军事也”。又卜“汉军一将不吉”。匈奴常言“汉极大。然不能饥渇，失一狼，走千羊”。乃者贰师败，军士死略离散，悲痛常在朕心。今请远田轮台，欲起亭隧，是扰劳天下，非所以优民也。今朕不忍闻。大鸿胪等又议，欲募囚徒送匈奴使者，明封侯之赏以报忿，五伯所弗能为也。且匈奴得汉降者，常提掖捜索，问以所闻。今边塞未正，阑出不禁，障候长吏使卒猎兽，以皮肉为利，卒苦而烽火乏，失亦上集不得，后降者来，若捕生口虏，乃知之。当今务在禁苛暴，止擅赋，力本农，修马复令，以补缺，毋乏武备而已。郡国二千石各上进畜马方略补边状，与计对。
(汉书·西域传下》渠犂城传》：捜粟都尉桑弘羊与丞相御史奏田轮台，上乃下诏，深陈旣往之悔，由是不复出军。又略见后汉·樊准传注。)
     
○赦诏(后元元年二月) 88 BC
    
    朕郊见上帝，巡于北边，见羣鹤留止，以不罗罔，靡所获献。荐于泰畤，光景并见。其赦天下。
(汉书·武纪》)
    
○力农诏(武帝末) ???
    
    方今之务，在于力农。以赵过为捜粟都尉。
(汉书·食货志》)
    
○益封卫靑(元朔二年。已下十四首，皆不云诏。) 127 BC
     匈奴逆天理，乱人伦，暴长虐老，以盗窃为务；行诈诸蛮夷，造谋籍兵，数为边害。故兴师遣将，以征厥罪。《诗》不云乎，“薄伐猃狁，至于太原”，“出车彭彭，城彼朔方”。今车骑将军靑，度西河，至高阙，获首二千三百级，车辎畜产，毕收为卤。已封为列侯，遂西定河南地，案楡溪旧塞，絶梓领，梁北河，讨蒲埿，破符离，斩轻鋭之卒，捕伏听者三千一十七级，执讯获丑，驱马牛羊百有余万，全甲兵而还。益封靑三千八百戸。
(汉书·卫靑传》)
    
○又益封卫靑(元朔五年)
    
    大将军靑躬率戎士，师大捷，获匈奴王十有余人。益封靑八千七百戸。
(同上)
○削梁王地(元朔中)
    首恶失道，任后也。朕置相吏不逮，无以辅王，故陷不谊。不忍致法，削梁王五县，夺王太后汤沐成阳邑，枭任后首于市。
(汉书·梁平王襄传》)
○封霍去病等(元朔六年五月)
    票姚校尉去病斩首捕虏二千二十八级，得相国、当戸，斩单于大父行借若侯产，生捕季父罗姑比，再冠军。以二千五百戸封去病为冠军侯。上谷太守郝贤四从大将军，捕斩首虏千三百级，以千一百戸封贤为终利侯。骑士孟已有功，赐爵关内侯，邑二百戸。
(史记·卫靑霍去病传》、汉书·霍去病传》)
○议后土祀(元狩二年)
    今上帝朕亲郊，而后土无祀，则礼不答也。
(史记·封禅书》、汉书·郊祀志上》)
○益封霍去病(元狩二年春)
     票骑将军率戎士，踰乌盭，讨遫濮，涉狐奴，历五王国；辎重人衆，摄詟者弗取，几获单于子；转战六日，过焉支山千有余里，合短兵鏖皐兰下，杀折兰王，斩卢侯王，鋭悍者诛，全甲获丑。执浑邪王子及相国、都尉，捷首虏八千九百六十级，收休屠祭天金人，师率减什七。益封去病二千二百戸。
(汉书·霍去病传》，又史记·卫霍传》少十余字。)
○又益封霍去病(元狩二年夏)
     票骑将军涉钧耆，济居延，遂臻小月氏，攻祁连山，扬武唿鱳得，得单于单、桓酋涂王，及相国、都尉以衆降下者二千五百人，可谓能舍服知成而止矣；捷首虏三万二百，获五王，王母、单于阏氏、王子五十九人，相国、将军、当戸、都尉六十三人，师大率减什三。益封去病五千四百戸。赐校尉从至小月氏者爵左庶长。鹰击司马破奴再从票骑将军，斩遫濮王，捕稽且王、右千骑将王、王母各一人，王子以下四十一人，捕虏三千三百三十人，前行捕虏千四百人，以千五百戸封破奴为从票侯。校尉句王高不识从票骑将军捕唿于耆王王子以下十一人，捕虏千七百六十八人，以千一百戸封不识为宜冠侯。校尉仆多有功，封为晖渠侯。
(汉书·霍去病传》，又略见史记·卫霍传》。)
○浑邪王降益封霍去病(元狩二年秋)
     骠骑将军去病率师攻匈奴，西域王浑邪王及厥衆萌，咸相奔率，以军粮接食，并将控絃万有余人，诛獟悍，获首虏八千余级，降异国之王三十二人，战士不离伤，十万之衆，咸怀集服；仍与之劳，爰及河塞，庶几无患，幸旣永绥矣。以千七百戸益封骠骑将军，减陇西、北地、上郡戍卒之半，以寛天下之繇。
(史记·卫霍传》，又汉书·霍去病传》少“幸旣永绥矣”一语。)
○益封霍去病(元狩四年)
    骠骑将军去病率师，躬将所获荤粥之士，约轻赍，絶大漠，涉获单于章渠，以诛比车耆；转击左大将，斩获旗鼓；历涉离侯(汉书》作“历度难侯”)济弓闾，获屯头王、韩王等三人，将军、相国、当戸、都尉八十三人；封狼居胥山，禅于姑衍，登临翰海，执卤获丑七万有四百四十三级，师率减什三。取食于敌，踔行殊远，而粮不絶。以五千八百戸益封骠骑将军。右北平太守路博德属骠骑将军，会与城，不失期，从至梼余山，斩首捕虏二千七百级，以千六百戸封博德为符离侯。北地都尉郉山从骠骑将军获王，以千二百戸封山为义阳侯。故归义侯因淳王复陆支、楼专王伊卽靬皆从骠骑将军有功，以千三百戸封复陆支为杜侯，伊卽靬为衆利侯。从骠侯破奴、昌武侯安稽从骠骑有功，益封各三百戸。渔阳太守解、校尉敢皆获鼓旗，赐爵关内侯，解食邑三百戸，敢二百戸。校尉自为爵大庶长。
(史记·卫霍传》、汉书·霍去病传》)
○得宝鼎(元鼎四年六月)
    间者河溢，岁数不登，故巡祭后土，祈为百姓育谷。今年丰楙未报，鼎曷为出哉？
(汉书·郊祀志上》)
    朕巡祭后土，祈为百姓蒙丰年。今谷嗛未报，鼎焉为出哉？博问耆老，意旧臧与？
(汉书·郊祀志下》，张敞上荐鼎议》引。)
○封韩千秋子等(元鼎五年)
    韩千秋虽亡成功，亦军锋之冠。封其子延年为成安侯，摎乐，其姊为王太后，首愿属汉，封其子广德为龙侯。
(汉书·南粤传》)
○议郊祀乐
    民间祠有鼓舞乐，今郊祀而无乐，岂称乎？
(汉书·郊祀志》上：其春，旣灭南越，下公卿议。)
○使公孙遂往朝鲜(元封二年)
    将率不能前，乃使卫山谕降右渠，不能颛决，与左将军相误，卒沮约。今两将围城，又乖异，以故久不决，使故济南太守公孙遂往正之。有便宜，得以从事。
(汉书·朝鲜传》)
○封莽通等(征和二年秋)
    侍郎莽通获反将如侯，长安男子景建从通获少傅石德，可谓元功矣。大鸿胪商丘成力战，获反将张光。其封通为重合侯，建为德侯，成为它侯。
(汉书·刘屈牦传》)
○册书答公孙弘(元光五年)
    问弘，称周公之治，弘之材能，自视孰与周公贤？
(汉书·公孙弘传》)
○策废陈皇后(元光五年七月)
    皇后失序，惑于诬祝，不可以承天命。其上玺绶，罢退居长门宫。
(汉书·外戚传》)
    
○策封齐王闳(元狩六年) 117 BC
   
    维六年(汉书》作“惟元狩六年”)四月乙巳，皇帝使御史大夫汤庙立子闳为齐王，曰：于戏，小子闳，受兹靑社！朕承祖考。(汉书》作“天序”)维稽古，建尔国家，封于东土，世为汉籓辅。于戏念哉！恭朕之诏，惟命不于常。人之好德，克明显光。义之不图，俾君子怠。悉尔心，允执其中，天禄永终。厥有僣不臧，乃兇于而国，害于尔躬。于戏，保国艾民，可不敬与，王其戒之。(史记·三王世家》、汉书·武五子传》) 
    
    xxxx
    
○策封燕王旦(元狩六年) 117 BC
    维六年四月乙巳，皇帝使御史太夫汤庙立子旦为燕王，曰：于戏，小子旦，受兹玄社！朕承祖考，维稽古，建尔国家，封于北土，世为汉籓辅。于戏！荤粥氏虐老兽心，侵犯冦盗，加以姦巧边萌。于戏！朕命将率徂征厥罪，万夫长，千夫长，三十有二君(汉书》作“帅”)皆来，降旗奔师。荤粥徙域，北州以绥。悉尔心，毋作怨，毋俷德(汉书》作“毋作棐德”)毋乃废备。非教士不得从征。于戏，保国艾民，可不敬与？王其戒之。
(同上，汉书·武五子传》有删节)
    
    xx
    
○策封广陵王胥(元狩六年) 117 BC
    维六年四月乙巳，皇帝使御史大夫汤庙立子胥为广陵王，曰：“于戏，小子胥，受兹赤社！朕承祖考，维稽古，建尔国家，封于南土，世为汉籓辅。”古人有言曰：“大江之南，五湖之间，其人轻心。扬州保疆，三代要服，不及以政。”(汉书》作正)于戏！悉尔心，战战兢兢，乃惠乃顺，毋侗(汉书》作桐)好佚，毋迩宵人，维法维则。《书》云：“臣不作威，不作福，靡有后羞。”于戏，保国艾民，可不敬与？王其戒之。
(同上，汉书·武五子传》有删节)
    
○勅责杨仆书(元鼎六年秋)
     将军之功，独有先破石门、寻陿，非有斩将骞旗之实也。乌足以骄人哉！前破番禺，捕降者以为虏，掘死人以为获，是一过也。建德、吕嘉逆罪不容于天下，将军拥精兵不穷追，超然以东越为援，是二过也。士卒暴露连岁，为朝会不置酒，将军不念其勤劳，而造佞巧，请乘传行塞，因用归家，怀银黄，垂三组，夸乡里，是三过也。失期内顾，以道恶为解，失尊尊之序，是四过也。欲请蜀刀，问君贾几何，对曰率数百，武库日出兵而阳不知，挟伪干君，是五过也。受诏不至兰池宫，明日又不对，假令将军之吏问之不对，令之不从，其罪何如？推此心以在外，江海之间，可得信乎！今东越深入，将军能率衆以掩过不？
(汉书·酷吏杨仆传》)
○赐严助书
    制诏会稽太守：君厌承明之庐，劳待从之事，怀故土，出为郡吏。会稽东接于海，南近诸越，北枕大江，间者阔焉久不闻问。具以春秋对，毋以苏秦纵横。
(汉书·严助传》)
○诏赐吾丘寿王玺书(元朔初)
    子在朕前之时，知略辐凑，以为天下少双，海内寡二。及至连十余城之守，任四千石之重，职事并废，盗贼从横，甚不称在前时，何也？
(汉书·吾丘寿王传》)
○赐丞相刘屈牦玺书(征和二年秋)
    捕斩反者，自有赏罚。以牛车为橹，毋接短兵，多杀伤士衆。坚闭城门，毋令反者得出。
(汉书·刘屈牦传》)
    
○报李广(元朔二年。案水经注》作“诏李广”。) 127 BC
     将军者，国之爪牙也。《司马法》曰：“登车不式，遭丧不服。振旅抚师，以征不服。率三军之心，同战士之力，故怒形则千里竦，威振则万物伏，是以名声暴于夷貉，威棱憺乎邻国。”夫报忿除害，损残去杀，朕之所图于将军也。若乃免冠徒跣，稽颡请罪，岂朕之指哉！将军其率师东辕，弭节白檀，以临右北平盛秋。
(汉书·李广传》，又略见水经·濡水注》。)
     
○报公孙弘(元狩元年)
     古者赏有功，褒有德，守成上文，遭遇右武，未有易此者也。朕夙夜庶几，获承至尊，惧不能宁，惟所与共为治者，君宜知之。盖君子善善及后世，若兹行，常在朕躬。君不幸罹霜露之疾，何恙不已，乃上书归侯，乞骸骨，是章朕之不德也。今事少闲，君其存精神，止念虑，辅助医药以自持。
(汉书·公孙弘传》)
○报石庆(元封四年)
     间者，河水滔陆，泛滥十余郡，堤防勤劳，弗能堙塞，朕甚忧之。是故巡方州，礼嵩岳，通八神，以合宣房。济淮江，历山滨海，问百年民所疾苦。惟吏多私，征求无已，去者便，居者扰，故为流民法，以禁重赋。乃者封泰山，皇天嘉况，神物并见。朕方答瑞应，未能承意，是以切比闾里，知吏姦邪。委任有司。然则官旷民愁，盗贼公行。往年觐明堂，赦殊死，无禁锢，咸自新，与更始。今流民愈多，计文不改，君不绳责长吏，而请以兴徙四十万口，摇荡百姓，孤儿幼年未满十岁，无罪而坐率，朕失望焉。今君上书言仓库城郭不充实，民多贫，盗贼衆，请入粟为庶人。夫怀知民贫而请益赋，动危之而辞位，欲安归难乎？君其反室！
(汉书·石奋传》)
○报齐人延年(太始中)
    延年计议甚深。然河乃大禹之所道也。圣人作事，为万世功，通于神明，恐难改更。
(汉书·沟洫志》：齐人延年上书，言开大河上领出之胡中，东注之海。书奏，上壮之，报云云。)
○报楼兰国请立质子(征和元年)
    侍子，天予爱之，不能遣。其更立其次当立者。
(汉书·西域传》：楼兰王死，国人来请质子在汉者，欲立之。质子常坐汉法，下蚕室宫刑，故不遣，报云云。)
    
○报车千秋(征和四年冬) 89 BC
     朕之不德，自左丞相与贰师阴谋逆乱，巫蛊之祸，流及士大夫。朕日一食者累月，乃何乐之听？痛士大夫常在心，旣事不咎。虽然，巫蛊始发，诏丞相、御史督二千石求捕，廷尉治，未闻九卿、廷尉有所鞫也。曩者江充先治甘泉宫人，转至未央椒房，以及敬声之畴、李禹之属，谋入匈奴，有司无所发。今丞相亲掘兰台蛊验，所明知也。至今余巫颇脱不止，阴贼侵身，远近为蛊，朕愧之甚，何寿之有？敬不擧君之觞，谨谢丞相二千石，各就舘。《书》曰：“毋偏毋党，王道荡荡。”毋有后言。
(汉书·车千秋传》)
     
○临北河遣使者告单于(元封元年十月)
    南越王头已县于汉北阙下，今单于卽能前与汉战，天子自将兵待边；卽不能，亟南面而臣于汉，何但远走亡匿于幕北寒苦无水草之地为？
(汉书·匈奴传》，又见武纪》有删节。)
○责问暴胜之(征和二年秋)
    司直纵反者，丞相斩之，法也。大夫何以擅止之？
(汉书·刘屈牦传》：司直田仁部闭城门，坐令太子得出，丞相欲斩仁，御史大夫暴胜之曰：“当先请。”丞相释仁。上闻而大怒，下吏责问御史大夫，胜之皇恐自杀。)
○沈命法
    羣盗起，不发觉，发觉而弗捕满品者，二千石以下至小吏，主者皆死。
(汉书·咸宣传》：“于是作沉命法》。”应劭曰：“沈，没也。敢蔽匿盗贼者，没其命也。”)
○建元鼎文(建元元年)
    定天下，万物伏。
(鼎録》)
○祀大室牛鼎文有汉建元三年八月，作牛鼎，祀太室，铭曰：
    惟甲午丙寅，帝若稽古，肇作宗器，审厥象，作牛鼎，格于位，室从用飨，亿宁神休。惟帝时保，万世其永赖。
(西湖游览志》：宋绍兴二十年，赐临安宁寿观古器，其一汉鼎，高尺有九寸，两耳旁出，曲上三尺牛首识云。)
○泰山鼎文(太始四年)
    登于泰山，万寿无疆。四海宁谧，神鼎传芳。
(鼎録》)
    
○泰山刻石文
    事天以礼，立身以义，事父以孝，成民以仁。四海之内，莫不为郡县；四夷八蛮，咸来贡职。与天无极，人民番息，天禄永得。
(续汉·祭祀志》上注引风俗通》)
    
    x
(x?)
<h2>☆昭帝</h2>
     
○免田租诏(始元二年八月) 85 BC
    
    往年灾害多，今年蚕麦伤，所振贷种食勿收责，毋令民出今年田租。
(汉书·昭纪》)
    
○止出马诏(始元四年七月) 83 BC
    
    比岁不登，民匮于食，流庸未尽还。往时令民共出马，其止勿出。诸给中都官者，且减之。
(汉书·昭纪》)
    
○擧贤良文学诏(始元五年六月) 82 BC
    朕以眇身，获保宗庙，战战栗栗，夙兴夜寐，修古帝王之事，通保傅，传《孝经》、《论语》、《尙书》，未云有明。其令三辅太常擧贤良各二人，郡国文学高第各一人，赐中二千石以下至吏民爵各有差。
(汉书·昭纪》)
    
○立毋波为钩町王诏(始元六年七月) 81 BC
    钩町侯毋波率其君长人民击反者，斩首捕虏有功，其立毋波为钩町王。大鸿胪广明将率有功，赐爵关内侯，食邑。
(汉书·昭纪》)
    
○赐韩福等诏(元凤元年三月) 80 BC
    朕闵劳以官职之事，其务修孝弟，以教乡里，行道舍传舍，县次具酒肉，食从者及马，长吏以时存问。常以岁八月赐羊一头，酒二斗。不幸死者，赐复衾一，祠以中牢。
(汉书·龚胜传》：昭帝时，涿郡韩福以德行征至京师，赐策书束帛遣归，诏云云。又见昭纪》，有删节，“岁八月”作正月，“复衾一”作“衣被一袭。”)
    
    
    THERE'S ALSO SOME DIRECT SPEECH OF THE EMPEROR (怒曰) 
    
○赏诛上官桀等功诏(元凤元年十月) 80 BC
     左将军安阳侯桀、骠骑将军桑落侯安、御史大夫桑弘羊皆数以邪枉干辅政，大将军不听，而怀怨望，与燕王通谋，置驿往来相约结。燕王遣寿西长孙、纵之等赂遗长公主、丁外人、谒者杜延年、大将军长史公孙遗等，交通私书，共谋令长公主置酒，伏兵杀大将军光，征立燕王为天子，大逆毋道。故稻田使者燕仓先发觉，以告大司农敞，敞告谏大夫延年，延年以闻。丞相征事任宫手捕斩桀，丞相少史王寿诱将安入府门，皆已伏诛，吏民得以安。封延年、仓、宫、寿皆为列侯。
(汉书·昭纪》)
     
○赦燕太子等诏(元凤元年十月) 80 BC
    燕王迷惑失道，前与齐王子刘泽等为逆，抑而不扬，望王反道自新。今乃与长公主、左将军桀等谋危宗庙，王及公主皆自伏辜。其赦王太子建、公主子文信及宗室子与燕王、上宫桀等谋反父母同产当坐者，皆免为庶人。其吏为桀等所诖误未发觉在吏者，除其罪。
(汉书·昭纪》)
    
○免今年马口钱诏(元凤二年六月) 79 BC
    朕闵百姓未赡，前年减漕三百万石，颇省乘舆马及苑马，以补边郡三辅传马。其令郡国毋敛今年马口钱，三辅、太常郡得以叔粟当赋。
(汉书·昭纪》)
    
○免明年漕诏(元凤三年正月) 78 BC
    乃者民被水灾，颇匮于食，朕虚仓廪，使使者振困乏。其止四年毋漕。三年以前所振贷，非丞相、御史所请，边郡受牛者勿收责。
(汉书·昭纪》)
    
○封范明友为平陵侯诏(元凤四年四月) 77 BC
    度辽将军明友前以羌骑校尉将羌王侯君长以下击益州反虏，后复率击武都反氐，今破乌桓，斩虏获生，有功。其封明友为平陵侯。
(汉书·昭纪》)
    
○封傅介子为义阳侯诏(元凤四年四月) 77 BC
    楼兰王安归常为匈奴间，候遮汉使者，发兵杀略卫司马安乐、光禄大夫忠、期门郎遂成等三辈，及安息、大宛使，盗取节印献物，甚逆天理。平乐监傅介子持节使诛斩楼兰王安归首，县之北阙，以直报怨，不烦师衆。其封介子为义阳侯，食邑七百戸，士刺王者皆补侍郎。
(汉书·傅介子传》-- also Zhaodi ji)
    
○以叔粟当赋诏(元凤六年夏) 75 BC -- two purposes
    夫谷贱伤农，今三辅、太常谷减贱，其令以叔粟当今年赋。
(汉书·昭纪》)
    
○封张安世为富平侯诏(元凤六年) 75 BC
    右将军光禄勋安世，辅政宿卫，肃敬不怠，十有三年，咸以康宁。夫亲亲任贤，唐虞之道也。其封安世为富平侯。
(汉书·张安世传》)
    
○减口赋钱诏(元平元年二月) 75 BC
    
    天下以农桑为本。日者省用，罢不急官，减外繇，耕桑者益衆，而百姓未能家给，朕甚愍焉。其减口赋钱。
(汉书·昭纪》)
    
○赐燕王旦玺书(元凤元年) 74 BC
     昔高皇帝王天下，建立子弟以籓屛社稷。先日诸吕阴谋大逆，刘氏不絶若发，赖绛侯等诛讨贼乱，尊立孝文，以安宗庙，非以中外有人表里相应故邪？樊、郦、曹、灌擕劒推锋，从高皇帝垦葘除害，耘锄海内。当此之时，头如蓬葆，勤苦至矣。然其赏不过封侯。今宗室子孙，曾无暴衣露冠之劳，裂地而王之，分财而赐之，父死子继，兄终弟及。今王骨肉至亲，敌吾一体，乃与他姓异族，谋害社稷，亲其所疎，疎其所亲，有逆悖之心，无忠爱之义。如使古人有知，当何面目复奉齐酎见高祖之庙乎？
(汉书·武五子传》)
     
○蓝田覆车山鼎文(元平元年)宜君王，和四方。调滋味，去腥伤。(鼎録》)
    
<h2>☆宣帝</h2>
     
○议罚广州王去制(本始三年) 71 BC
    
    朕不忍致王于理，议其罚。
(汉书·景十三王传》)
    
○益封霍光诏(本始元年正月) 73 BC
    夫褒有德，赏元功，古今通谊也。大司马大将军光，宿卫忠正，宣德明恩，守节秉谊，以安宗庙。其以河北东武阳益封光万七千戸。
(汉书·霍光传》)
    
○益封张安世诏(本始元年正月) 73 BC
    夫褒有备，赏有功，古今之通谊也。车骑将军光禄勋富平侯安世，宿卫忠正，宣德明恩，勤劳国家，守职秉义，以安宗庙。其益封万六百戸，功次大将军光。
(汉书·张安世传》。案此与益封霍光只是一诏，史家分载于两传，互有删节耳。)
    
○封赐功臣诏 73 BC
    
    故丞相安平侯敞等(杨敞) 居职守位，与大将军光、车骑将军安世建议定策，以安宗庙，功赏未加而薨。其益封敞嗣子忠及丞相阳平侯义(蔡义)、度辽将军平陵侯明友(范明友)、前将军龙雒侯增(韩增)、太仆建平侯延年(杜延年)、太常蒲侯昌(苏昌)、谏大夫宜春侯谭(王谭)、当涂侯平(或卽魏圣)、杜侯屠耆堂(复陆屠耆堂)、长信少府关内侯胜(夏侯胜)邑戸各有差。封御史大夫广明为昌水侯(田广明)、后将军充国为营平侯(赵充国)、大司农延年为阳城侯(田延年)、少府乐成为爰氏侯(史乐成)、光禄大夫迁为平丘侯(王迁)、赐右扶风德(周德)、典属国武(苏武)、廷尉光(李光)、宗正德(刘德)、大鸿胪贤(韦贤)、詹事畸(宋畸)、光禄大夫吉(丙吉)、京辅都尉广汉(赵广汉)、爵皆关内侯。德、武食邑。
(汉书·宣纪》)
    
○议戾太子庙谥诏(本始元年六月) 73 BC
    
    故皇太子在湖，未有号谥。岁时祠，其议谥，置园邑。
(汉书·宣纪》，又见武五子传》。)
    
    In August of 73, there's an edict mentioned without a text.
    
○议武帝庙乐诏(本始二年五月)
    朕以眇身，奉承祖宗，夙夜惟念孝武皇帝躬履仁义，选明将，讨不服，匈奴远遁，平氐、羌、崑明、南越，百蛮乡风，欵塞来享；建太学，修郊祀，定正朔，协音律，封泰山，塞宣房，符瑞应，宝鼎出，白麟获。功德茂盛，不能尽宣，而庙乐未称。其议奏。
(汉书·宣纪》)
     朕以眇身，蒙遗德，承圣业，奉宗庙，夙夜惟念。孝武皇帝躬仁谊，厉威武，北征匈奴，单于远遁；南平氐、羌、崑明、瓯骆、两越，东定秽骆、朝鲜，廓地斥境，立郡县，百蛮率服，欵塞自至，珍贡陈于宗庙；协音律，造乐歌，荐上帝，封太山，立明堂，改正朔，易服色；明开圣绪，尊贤显功，兴灭继絶，褒周之后，备天地之礼，广道术之路。上天报况，符瑞并应，宝鼎出，白麟获。海鲛巨鱼，神人并见，山称万岁。功德茂盛，不能尽宣。而庙乐未称，朕甚悼焉。其与列侯、二千石、博士议。
(汉书·夏侯胜传》：宣帝初卽位，欲褒先帝，诏丞相、御史。案此诏视本纪》更详而未可合併，故两载之。)
     
○振贷贫民诏(本始四年正月) 70 BC
    盖闻农者，兴德之本也。今岁不登，已遣使者振贷困乏。其令太官损膳省宰，乐府减乐人，使归就农业。丞相以下至都官令丞，上书入谷，输长安仓，助贷贫民。民以车船载谷入关者，得毋用传。
(汉书·宣纪》)
    
○地震诏(本始四年四月) 70 BC -- MENTION OF 经学之士 
    盖灾异者，天地之戒也。朕承洪业，奉宗庙，托于士民之上，未能和羣生。乃者地震北海、瑯邪，坏祖宗庙，朕甚惧焉。丞相、御史其与列侯、中二千石博问经学之士，有以应变，辅朕之不逮，毋有所讳。令、三辅、太常内郡国擧贤良方正各一人。律令有可蠲除以安百姓，条奏；被地震坏败甚者，勿收租赋。
(汉书·宣纪》，又见夏侯胜传》。)
     
○复宗室属籍诏(地节元年) 69 BC
    盖闻尧亲九族，以和万国。朕蒙遗德，奉承圣业，惟念宗室属未尽而以罪絶。若有贤材，改行劝善，其复属，使得自新。
(汉书·宣纪》)
    
○霍光薨下诏(地节二年三月) 68 BC -- does this mark the end of Wudi veneration???
    故大司马大将军博陆侯，宿卫孝武皇帝三十有余年，辅孝昭皇帝十有余年，遭大难，躬秉谊，率三公、诸侯、九卿大夫，定万世策，以安宗庙。(霍光传》作社稷)天下篜庶，咸以康宁，功德茂盛，朕甚嘉之。复其后世，畴其爵邑，世世毋有所与，功如萧相国。
(汉书·宣纪》，又见霍光传》。)
    
○赐王成爵秩诏(地节三年三月) 67 BC
    盖闻有功不赏，有罪不诛，虽唐虞犹不能以化天下。今胶东相成，劳来不怠，流民自占八万余口，治有异等之效。其秩成中二千石，赐爵关内侯。
(汉书·宣纪》，又见循吏·王成传》。)
    
○诏二千石(地节三年三月) 67 BC
    鳏寡孤独高年贫困之民，朕所怜也。前下诏假，公田、贷种食。其加赐鳏寡孤独高年帛，二千石严教吏谨视遇，毋令失职。令内郡国擧贤良方正可亲民者。
(汉书·宣纪》)
    
○封霍云为冠阳侯 ??? BC
    宣成侯光，宿卫忠正，勤劳国家，善善及后世。其封光兄孙中郎将云为冠阳侯。
(汉书·霍光传》)
    
○地震诏(地节三年十月) 67 BC
    乃者九月壬申地震，朕甚惧焉。有能箴朕过失，及贤良方正直言极谏之士，以匡朕之不逮，毋讳有司。朕旣不德，不能附远，是以边境屯戍未息。今复饬兵重屯，久劳百姓，非所以绥天下也。其罢车骑将军、右将军屯兵。
(汉书·宣纪》)
    池{御}未御幸者，假与贫民。郡国宫舘，勿复修治。流民还归者，假公田，贷种、食，且勿算事。
(汉书·宣纪》)
    
○擧孝弟诏(地节三年十一月) 66 BC
    朕旣不逮，导民不明，反侧晨兴，念虑万方，不忘元元。惟恐羞先帝圣德，故并擧贤良方正，以亲万姓，历载臻兹。然而俗化阙焉。《传》曰：“孝弟也者，其为仁之本与？”其令郡国擧孝弟、有行义闻于乡里者各一人。
(汉书·宣纪》)
    
○置廷平诏(地节三年十二月) 66 BC
    间者吏用法，巧文寖深，是朕之不德也。夫决狱不当，使有罪兴邪？不辜蒙戮，父子悲恨，朕甚伤之。今遣廷史与郡鞫狱，任轻禄薄，其为置廷平，秩六百石，员四人，其务平之，以称朕意。
(汉书·刑法志》)
    
○丧不繇诏(地节四年二月) 66 BC
    导民以孝，则天下顺。今百姓或遭衰绖兇灾，而吏繇事，使不得葬，伤孝子之心，朕甚怜之。自今诸有大父母、父母丧者，勿繇事，使得收敛送终，尽其子道。
(汉书·宣纪》、宋书·礼志》二)
    
○子匿父母等罪勿坐诏(地节四年五月) 66 BC
    父子之亲，夫妇之道，天性也。虽有患祸，犹蒙死而存之。诚爱结于心，仁厚之至也，岂能违之哉？自今子首匿父母，妻匿夫，孙匿大父母，皆勿坐。其父母匿子，夫匿妻，大父母匿孙，罪殊死，皆上请廷尉以闻。
(汉书·宣纪》)
    
○诛霍禹等诏(地节四年七月) 66 BC
     乃者东织室令张赦使魏郡豪李竟报冠阳侯霍云谋为大逆，朕以大将军故，抑而不扬，冀其自新。今大司马博陆侯禹与母宣成侯夫人显及从崑弟冠阳侯云、乐平侯山、诸姊妹婿度辽将军范明友、长信少府邓广汉、中郎将任胜，骑都尉赵平、长安男子冯殷等谋为大逆。显前又使女侍医淳于衍进药杀共哀后，谋毒太子，欲危宗庙。逆乱不道，咸服其辜。诸为霍氏所诖误未发觉在吏者，皆赦除之。
(汉书·宣纪》)
     乃者东织室令史张赦使魏郡豪李竟报冠阳侯云谋为大逆，朕以大将军故，抑而不扬，冀其自新。今大司马博陆侯禹与母宣成侯夫人显及从崑弟子冠阳侯云、乐平侯山、诸姊妹婿谋为大逆，欲诖误百姓。赖祖宗神灵，先发得，咸伏其辜，朕甚悼之。诸为霍氏所诖误，事在丙申前，未发觉在吏者，皆赦除之。男子张章先发觉，巳语期门董忠，忠告左曹杨恽，恽告侍中金安上。恽召见对状，后章上书以闻。侍中史高与金安上建发其事，言无入霍氏禁闼，卒不得遂其谋，皆雠有功。封章为博成侯，忠高昌侯，恽平通侯，安上都成侯，高乐陵侯。
(汉书·霍光传》。案此与宣纪》所载互有详略，故并録之。)
     
○减盐贾诏(地节四年九月) 66 BC
    朕惟百姓失职不赡，遣使者循行郡国，问民所疾苦，吏或营私烦扰，不顾厥咎，朕甚闵之。今年郡国颇被水灾，已振贷。盐，民之食，而贾咸贵，衆庶重困，其减天下盐贾。
(汉书·宣纪》)
    
○岁上系囚诏(地节四年九月) 66 BC
    令甲，死者不可生，刑者不可息，此先帝之所重，而吏未称。今系者或以掠辜若饥寒瘐死狱中，何用心逆人道也？朕甚痛之。其令郡国岁上系囚以掠籉若瘐死者，所坐名、县、爵里，丞相御史课殿最以闻。
(汉书·宣纪》)
    
    
○凤皇集甘露降诏(元康元年三月) 65 BC
     乃者凤皇集泰山、陈留，甘露降未央宫。朕未能章先帝休烈，协宁百姓，承天顺地，调序四时，获蒙嘉瑞，赐兹祉福，夙夜兢兢，靡有骄色；内省匪解，永惟罔极。《书》不云乎，“凤皇来仪，庶尹允谐。”其赦天下徒，赐勤事吏中二千石以下至六百石爵，自中郎吏至五大夫，佐史以上二级，民一级，女子百戸牛酒，加赐鳏寡孤独、三老、孝弟力田帛。所振贷勿收。
(汉书·宣纪》)
     
○博擧诏(元康元年八月) 65 BC
    朕不明六艺，郁于大道，是以阴阳风雨未时。其博擧吏民厥身修正，通文学，明于先王之术，宣究其意者各二人，中二千石各一人。
(汉书·宣纪》)
    
○赦诏(元康二年正月) 64 BC
    
    《书》云：“文王作罚，刑兹无赦。”今吏修身奉法，未有能称朕意，朕甚愍焉。其赦天下，与士大夫厉精更始。
(汉书·宣纪》)
    
○平法诏(元康二年五月) 64 BC
     狱者，万民之命，所以禁暴止邪，养育羣生也。能使生者不怨，死者不恨，则可谓文吏矣。今则不然，用法或持巧心，析律贰端，深浅不平，增辞饰非，以成其罪。奏不如实，上亦亡繇知。此朕之不明，吏之不称，四方黎民，将何仰哉？二千石各察官属，勿用此人，吏务平法。或擅兴繇役，饰厨传，称过使客，越职踰法，以取名誉，譬犹践薄冰以待白日，岂不殆哉！今天下颇被疾疫之灾，朕甚愍之。其令郡国被灾甚者，毋出今年租赋。
(汉书·宣纪》)
     
○更讳诏(元康二年五月) 64 BC
    
    闻古天子之名，难知而易讳也。今百姓多上书触讳以犯罪者，朕甚怜之。其更讳询，诸触讳在今前者赦之。
(汉书·宣纪》，又册府元龟》三。)
    
○为张贺置守冢诏(元康二年) 64 BC
    
    其为故掖庭令张贺置守冢三十家。
(汉书·张安世传》)
    
○以张敞守京兆尹诏 64/63 BC
    
    制诏御史：其以胶东相敞守京兆尹。
(汉书·张敞传》)
    
○封昌邑王贺为海昏侯诏(元康三年三月) 63 BC -- another mention of Shun
    
    盖闻象有罪，舜封之，骨肉之亲，粲而不殊，其封故昌邑王贺为海昏侯。
(汉书·宣纪》)
    
○封丙吉等诏(元康三年三月) 63 BC
    朕微眇时，御史大夫丙吉、中郎将史曾、史玄、长乐卫尉许舜、侍中光禄大夫许延寿皆与朕有旧恩，及故掖庭令张贺辅导朕躬，修文学经术，恩惠卓异，厥功茂焉。《诗》不云乎，“无德不报。”封贺所子弟子侍中中郎将彭祖(张安世传》作《诗》云“无言不雠，无德不报，”其封贺子侍中关内侯彭祖。)为阳都侯，追赐贺谥曰阳都哀侯。吉、曾、玄、舜、延寿皆为列侯。故人下至郡邸狱复作，尝有阿保之功，皆受官禄田宅财物，各以恩深浅报之。
(汉书·宣纪》，又见张安世传》有删节。)
    
○禁春夏弹射诏(元康三年六月) 63 BC
    前年夏，神爵集雍。今春，五色鸟以万数，飞过属县，翶翔而舞，欲集未下。其令三辅，毋得以春夏擿巢探卵，弹射飞鸟，具为令。
(汉书·宣纪》)
    
○耆老勿坐罪诏(元康四年正月) 62 BC
    朕惟耆老之人，发齿堕落，血气衰微，亦亡暴虐之心。今或罹文法，拘执囹圄，不终天命，朕甚怜之。自今以来，诸年八十以上，非诬告杀伤人，佗皆勿坐。
(汉书·宣纪》)
    朕念夫耆老之人，发齿堕落，血气旣衰，亦无暴逆之心。今或罹于文法，执于囹圄，不得终其年命，朕甚怜之。自今以来，诸年八十，非诬告杀伤人，它皆勿坐。
(汉书·刑法志》，与宣纪》所载小异，今并録之。)
    
○神爵集宫苑诏(元康四年三月) 62
    乃者神爵五采以万数，集长乐、未央、北宫、高寝、甘泉泰畤殿中及上林苑。朕之不逮，寡于德厚，屡获嘉祥，非朕之任。其赐天下吏爵二级，民一级，女子百戸牛酒。加赐三老、孝弟、力田帛，人二匹，鳏寡孤独各一匹。
(汉书·宣纪》)
    
○赐尹翁归子黄金诏(元康四年八月) 62 BC
    制诏御史：朕夙兴夜寐，以求贤为右，不异亲疎近远，务在安民而已。扶风翁归，廉平乡正，治民异等，早夭不遂，不得终其功业，朕甚怜之。其赐翁归子黄金百斤，以奉其祭祠。
(汉书·尹翁归传》)
○躬亲郊祀诏(元康四年) 62 BC
    盖闻天子尊事天地，修祀山川，古今通礼也。间者上帝之祠，阙而不亲，十有余年，朕甚惧焉。朕亲饬躬斋戒，亲奉祀，为百姓蒙嘉气、获丰年焉。
(汉书·郊祀志下》：十二年乃下诏。)
○以黄霸为颍川太守诏 ??? BC
    制诏御史：其以贤良高第扬州刺史霸为颍川太守，秩比二千石；居官赐车盖，特高一丈，别驾主薄车，缇油屛埿于轼前，以章有德。
(汉书·循吏·黄霸传》)
    
○改元神爵诏(神爵元年三月) 61 BC
     朕承宗庙，战战栗栗，惟万事统，未烛厥理。乃元康四年，嘉谷玄稷降于郡国，神爵仍集，金芝九茎，产于函德殿铜池中；九眞献奇兽，南郡获白虎、威凤为宝。朕之不明，震于珍物，饬躬斋精，祈为百姓。东济大河，天气淸静，神鱼舞河。幸万岁宫，神爵翔集。朕之不德，惧不能任。其以五年为神爵元年，赐天下勤事吏爵二级，民一级，女子百戸牛酒，鳏寡孤独高年帛。所振贷物勿收。行所过毋出田租。
(汉书·宣纪》)
     
○祠江海诏(神爵元年三月) 61 BC
    制诏太常：夫江海，百川之大者也。今阙焉无祠。其令祠官，以礼为岁事，以四时祠江海雒水，祈为天下丰年焉。
(汉书·郊祀志下》)
    
○止诸侯王入朝诏(神爵元年六月) 61 BC
    军旅暴露，转输烦劳，其令诸侯王、列侯、蛮夷王侯君长，当朝二年者，皆毋朝。
(汉书·宣纪》)
    
○赐朱邑子黄金诏(神爵元年秋) 61 BC
    大司农邑，廉洁守节，退食自公，亡强外之交，束修之馈，可谓淑人君子，遭离兇灾，朕甚闵之。其赐邑子黄金百斤，以奉祠祭祀。
(汉书·循吏·朱邑传》：天子闵惜，下诏称扬。)
    
○赦诏(神爵二年二月) 60 BC  Ban Gu says there's a modern text Shangshu reference here: 祗事不怠
    乃者正月乙丑，凤皇甘露，降集京师，羣鸟从以万数。朕之不德，屡获天福，祗事不怠。其赦天下。
(汉书·宣纪》)
    
○封郑吉为安远侯诏(神爵二年) 60 BC
    都护西域骑都尉郑吉，拊循外蛮，宣明威信，迎匈奴单于从兄日逐王衆，击破车师兜訾城，功效茂着。其封吉为安远侯，食邑千戸。
(汉书·郑吉传》，又见御览二百引会稽典録》。)
    
○益吏奉诏(神爵三年八月) 59 BC
    吏不廉平，则治道衰。今小吏皆勤事，而奉禄薄，欲其毋侵渔百姓，难矣。其益吏百石以下奉十五。
(汉书·宣纪》)
    
○赦诏(神爵四年二月) 58 BC
     乃者凤皇甘露，降集京师，嘉瑞并见。修兴泰一、五帝、后土之祠，祈为百姓蒙祉福。鸾凤万擧，蜚览翶翔，集止于旁。斋戒之暮，神光显着；荐鬯之夕，神光交错，或降于天，或登于地，或从四方，来集于坛。上帝嘉向，海内承福。其赦天下，赐民爵一级，女子百戸牛酒，鳏寡孤独高年帛。
(汉书·宣纪》)
     
○赐黄霸爵秩诏(神爵四年四月) 58 BC
     颍川太守霸，宣佈诏令，百姓乡化；孝子弟弟，贞妇顺孙，日以衆多；田者让畔，道不拾遗；养视鳏寡，赡助贫穷；狱或八年亡重罪囚，吏民乡于教化，兴于行谊，可谓贤人君子矣。《书》不云乎？“股肱良哉。”其赐爵关内侯，黄金百斤，秩中二千石，而颍川孝弟有行义民三老力田，皆以差赐爵及帛。
(汉书·循吏·黄霸传》：天子以霸治行终长者，下诏称扬。)
     
     another 亲民 here in 58, though not in an edict, in a 令
     
○嫁娶不禁具酒食诏(五凤二年八月) 56 BC
    夫婚姻之礼，人伦之大者也；酒食之会，所以行礼乐也。今郡国二千石，或擅为苛禁，禁民嫁娶不得具酒食相贺召。繇是废乡党之礼，令民亡所乐，非所以导民也。《诗》不云乎？“民之失德，干糇以愆。”勿行苛政。
(汉书·宣纪》)
    
○匈奴来降赦诏(五凤三年三月) 55 BC
     往者匈奴数为边冦，百姓被其害。朕承至尊，未能绥安。匈奴虚闾权渠单于请求和亲，病死。右贤王屠耆堂代立。骨肉大臣立虚闾权渠单于子为唿韩邪单于，击杀屠耆堂，诸王并自立，分为五单于，更相攻击，死者以万数，畜产大耗什八九，人民饥饿，相燔烧以求食，因大乖乱。单于阏氏子孙崑弟及唿遫累单于、名王、右伊秩訾、且渠、当戸以下将衆五万余人来降归义，单于称臣，使弟奉珍朝贺正月，北边晏然，靡有兵革之事。朕饬躬斋戒，郊上帝，祠后土，神光并见，或兴于谷，烛燿齐宫，十有余刻。甘露降，神爵集。已诏有司，告祠上帝、宗庙。三月辛丑，鸾凤又集长乐宫东阙中树上，飞下止地，文章五色，留十余刻，吏民并观。朕之不敏，惧不能任，娄蒙嘉瑞，获兹祉福。《书》不云乎？“虽休勿休，祗事不怠。”公卿大夫其勗焉。减天下口钱，赦殊死以下。赐民爵一级，女子百戸牛酒。大酺五日。加赐鳏寡孤独高年帛。
(汉书·宣纪》)
     
○日食诏(五凤四年四月) 54 BC
    皇天见异，以戒朕躬，是朕之不逮，吏之不称也。以前使使者问民所疾苦，复遣丞相、御史掾一十四人循行天下，擧寃狱，察擅为苛禁深刻不改者。
(汉书·宣纪》)
    
○诏免丙显官(甘露元年) 53 BC
    故丞相吉有旧恩，朕不忍絶，免显官，夺四百戸。
(汉书·丙吉传》：吉子显为太仆，臧千余万。司隶校尉昌奏请逮捕，上曰云云。)
    
○赦诏(甘露二年正月) 52 BC
    乃者凤皇甘露降集，黄龙登兴，醴泉滂流，枯藁荣茂，神光并见，咸受祯祥。其赦天下，减民算三十，赐诸侯王、丞相、将军、列侯、中二千石金钱各有差。赐民爵一级，女子百戸牛酒，鳏寡孤独高年帛。
(汉书·宣纪》)
    
○以客礼待单于诏(甘露二年十二月) 51 BC
    盖闻五帝三王，教化所不施，不及以政。今匈奴单于称北蕃，朝正朔。朕之不逮，德不能弘覆，其以客礼待之，令单于位在诸侯王上，赞谒称臣而不名。
(汉书·萧望之传》，又见宣纪》，有删节。)
    
    there's a long memorial quoting the 诗 and the 书 here about the Shanyu
    
○凤皇集诏(五凤三年二月) 51 BC
    乃者凤皇集新蔡，羣鸟四面行列，皆乡凤皇立，以万数。其赐汝南太守帛百匹，新蔡长吏、三老、孝弟力田、鳏寡孤独各有差。赐民爵二级，毋出今年租。
(汉书·宣纪》)
    
    the Xuandi ji reports in the third month that the emperor 诏诸儒讲五经同异，太子太傅萧望之等平奏其议，上亲称制临决焉。乃立梁丘易、大小夏侯尚书、谷梁春秋博士。
    
○察计簿诏(黄龙元年二月) 49 BC
     盖闻上古之治，君臣同心，擧措曲直，各得其所。是以上下和洽，海内康平，其德弗可及已。朕旣不明，数申诏公卿大夫，务行寛大，顺民所疾苦，将欲配三王之隆，明先帝之德也。今吏或以不禁姦邪为寛大，纵释有罪为不苛；或以酷恶为贤，皆失其中。奉诏宣化如此，岂不缪哉？方今天下少事，繇役省减，兵革不动，而民多贫，盗贼不止，其咎安在？上计簿具文而已，务为欺谩，以避其课。三公不以为意，朕将何任？诸请诏省卒徒自给者皆止。御史察计簿，疑非实者，按之，使眞伪毋相乱。
(汉书·宣纪》)
     
○毋得擧六百石为廉吏诏(黄龙元年四月) 49 BC
    擧廉吏，诚欲得其眞也。吏六百石，位大夫，有罪先请，秩禄上通，足以效其贤材，自今以来，毋得擧。
(汉书·宣纪》)
    
○嫁母不制服诏
    妇人不养舅姑，不擧祭祀，不下慈子，是自絶也。故圣人不为制服，明子无出母之义，玄成议是也。
(通典》八十九引石渠议》)
    
○蒋满父子同拜诏
    上党太守满，经行笃着，信行山东。其以满为淮阳王相，诲导东蕃；弘农股肱部，其以万为弘农太守。
(御览》二百六十引汉杂事》)
    
○策废霍皇后(地节四年八月)
    皇后荧惑失道，怀不德，挟毒，与母博陆宣成侯夫人显谋，欲危太子，无人母之恩，不宜奉宗庙衣服，不可以承天命。呜唿伤哉！其退避宫，上玺绶有司。
(汉书·外戚传上》)
    
○策丙吉为丞相
    惟神爵三年十月甲子(按宣纪》，是年三月，丞相魏相薨。《百官表》：“四月戊戌，御史大夫丙吉为丞相。”今此作十月甲子，当有一误。)丞相受诏之官，皇帝延登，亲诏之曰：君其进，虚受朕言。朕郁于大道，获保宗庙，兢兢师师，夙夜思过失，不遑康宁，昼思百官未能绥。于戏丞相！其帅意无怠，以补朕阙。于戏羣卿！大夫百官，愼哉。不勗于职，厥有常刑。往悉乃心，和裕开贤，俾之反本乂民，广风一俗，靡讳朕躬。天下之衆，受制于朕，丞相可不愼欤？于戏，君其诫之！
(汉旧仪》聚珍板本)
    
○策杜延年为御史大夫
    惟五凤三年正月乙巳(按百官表》：是年六月辛酉，西河太守杜延年为御史大夫，今此作正月乙巳，当有一误。)御史大夫之官，皇帝延登，亲诏之曰：御史大夫其进，虚受朕言。朕郁于大道，获保宗庙，兢兢师师，夙夜思已失，不遑康宁，昼思百姓未能绥。于戏！御史大夫，其帅意尽心，以补朕阙。于戏！九卿羣大夫百官，愼哉！不勗于厥职，厥有常辟。往悉乃心，和裕开贤，俾贤能反本乂民，靡讳朕躬。天下之衆，受制于朕，以法为命，可不愼欤？于戏！御史大夫其诫之。
(汉旧仪》聚珍板本)
    
○左迁萧望之策(五凤中)
    有司奏：君责使者礼，遇丞相亡礼，廉声不闻，敖慢不逊，亡以扶政，师先百僚。君不深思，陷于兹秽。朕不忍致君于理，使光禄勋恽策诏，左迁君为太子太傅，授印。其上故印使者，便道之官。君其秉道明孝，正直是与，帅意亡愆，靡有后言。
(汉书·萧望之传》)
    
○勅边守尉
    匈奴大国，多变诈，交接得其情，则却敌折冲；应对入其数，则反为轻欺。
(后汉·南匈奴传》：司徒掾班彪奏。)
    
○赐陈遂玺书
    制诏太原太守：官尊禄厚，可以偿博进矣。妻君宁时在旁？知状。
(汉书·游侠·陈遵传》)
    
○赐张敞玺书(元康二年)
    制诏山阳太守：其谨备盗贼，察往来过客，毋下所赐书。
(汉书·武五子·昌邑王传》)
    
○报丙吉(元康三年)
    朕之封君，非空名也。而君上书归侯印，是显朕之不德也。方今天下少事，君其专精神，省思虑，近医药以自持。
(汉书·丙吉传》：吉上书固辞，不宜以空名受赏。上报。)
    
○报张安世(元康四年春)
    将军年老被病，朕甚闵之。虽不能视事，折冲万里。君先帝大臣，明于治乱，朕所不及，得数问焉，何感而上书归卫将军富平侯印？薄朕忘故，非所望也。愿将军强餐食，近医药，专精神，以辅天年
(汉书·张安世传》)
    
○勅让赵充国书(神爵元年)
     皇帝问后将军，甚苦暴露。将军计欲至正月乃击罕羌，羌人当获麦，已远其妻子，精兵万人，欲为酒泉、炖煌冦。边兵少，民守保不得田作。今张掖以东粟石百余，刍藁束数十。转输并起，百姓烦扰。将军将万余之衆，不早及秋共水草之利争其畜食，欲至冬，虏皆当畜食，多藏匿山中，依险阻，将军士寒手足皲瘃，宁有利哉？将军不念中国之费，欲以岁数而胜微，将军谁不乐此者！今诏破羌将军武贤将兵六千一百人，炖煌太守快将二千人，长水校尉富昌、酒泉侯奉世将若、月氏兵四千人，亡虑万二千人。赍三十日食，以七月二十二日击先零羌罕羌，入鲜水北句廉上，去酒泉八百里，去将军可千二百里。将军其引兵便道西并进，虽不相及，使虏闻东方北方兵并来，分散其心意，离其党与，虽不能殄灭，当有瓦解者。已诏中郎将卬，将胡越亻次飞射士、步兵二校，益将军兵。今五星出东方，中国大利，蛮夷大败。太白出高，用兵深入敢战者吉，弗敢战者兇。将军急装，因天时，诛不义，万下必全，勿复有疑。
(汉书·赵充国传》)
     
○赐赵充国书
    制诏后将军：闻苦脚胫、寒洩，将军年老加疾，一朝之变不可讳，朕甚忧之。今诏破羌将军诣屯所，为将军副，急因天时大利，吏士鋭气，以十二月击。卽疾剧，留屯毋行，独遣破羌、强弩将军。
(汉书·赵充国传》：其秋，充国病，上赐书。)
    
○报赵充国
    皇帝问后将军：言欲罢骑兵万人留田，卽如将军之计，虏当何时伏诛？兵当何时得决？孰计其便，复奏。
(汉书·赵充国传》：充国上屯田奏，上报。)
    
○复赐书报赵充国
     皇帝问后将军：言十二便，闻之。虏虽未伏诛，兵决可期月而望，期月而望者，谓今冬邪？谓何时也？将军独不计虏闻兵颇罢，且丁壮相聚，攻扰田者及道上屯兵，复杀略人民，将何以止之？又大开、小开前言曰：“我告汉军先零所在，兵不往击，久留，得亡效五年时不分别人而并击我？”其意常恐。今兵不出，得亡变生，与先零为一？将军孰计，复奏。
(汉书·赵充国传》：充国上状留屯十二利，上复赐报。)
     
○报赵充国听留屯
    皇帝问后将军：上书言羌虏可胜之道，今听将军，将军计善。其上留屯田及当罢者人马数。将军强食，愼兵事，自爱！
(汉书·赵充国传》：公卿议是充国计者，最后什八。上于是报充国。)
    
○谕意萧望之
    所用皆更治民以考功。君前为平原太守日浅，故复试之于三辅，非有所闻也。
(汉书·萧望之传》：望之从少府出为左冯翊，卽移病。上使侍中金安上谕意。)
    
○使尙书召问黄霸
    太尉官罢久矣。丞相兼之，所以偃武兴文也。如国家不虞，边境有事，左右之臣，皆将率也。夫宣明教化，通达幽隐，使狱亡寃刑，邑亡盗贼，君之职也。将相之官，朕之任焉。侍中乐陵侯高，帷幄近臣，朕之所自亲，君何越职而擧之？尙书令受丞相对。
(汉书·黄霸传》：乐陵侯史高以外属旧恩，侍中，贵重，霸荐高可太尉。天子使尙书召问霸。)
    
○华山僊掌鼎文(甘露元年)
    
    万国伏，贻长久。铸神鼎，承天酒。
(鼎録》)
<h2>☆元帝</h2>
    
○封王禁制书(初元元年三月癸卯)
    其封婕妤父丞相少史王禁为阳平侯，位特进。
(汉书·五行志》中之上)
    
○申明毁庙制书(建昭五年)
    孝宣皇帝尊孝武庙曰世宗，损益之礼，不敢有与焉，他皆如旧制。
(汉书·韦玄成传》：初，上定迭毁礼，独尊孝文庙为太宗，而孝武庙亲未尽，故未毁。上于是乃复申明之曰云云。传》又载：哀帝卽位，孔光、何武奏言建昭五年制书，与此同，唯少末句。)
    
○议律令诏
    夫法令者，所以抑暴扶弱，欲其难犯而易避也。今律令烦多而不约，自典文者不能分明，而欲罗元元之不逮，斯岂刑中之意哉？其议律令可蠲除轻减者，条奏，唯在便安万姓而已。
(汉书·刑法志》：元帝初立，乃下诏。)
    
○遣使循行天下诏(初元元年四月) 48 BC
     朕承先帝之圣绪，获奉宗庙，战战兢兢。间者地数动而未静，惧于天地之戒，不知所繇。方田作时，朕忧篜庶之失业，临遣光禄大夫褒等十二人循行天下，存问耆老鳏寡孤独困乏失职之民，延登贤俊，招显侧陋，因览风俗之化。相守二千石诚能正躬劳力，宣明教化，以亲万姓，则六合之内和亲，庶几乎无忧矣。《书》不云乎？ “股肱良哉！庶事康哉！”佈告天下，使明知朕意。(汉书·元纪》) 
     
     xx
     
○免灾民租赋诏(初元元年四月) 48 BC
    关东今年谷不登，民多困乏。其令郡国被灾害甚者毋出租赋。江海陂湖园池属少府者以假贫民，勿租赋。赐宗室有属籍者马一匹至二驷，三老、孝者帛五匹，弟者、力田三匹，鳏寡孤独二匹，吏民五十戸牛酒。
(汉书·元纪》)
    
    
○节省诏(初元元年九月) 48 BC
    间者阴阳不调，黎民饥寒，无以保治。惟德浅薄，不足以充入旧贯之居。其令诸宫舘希御幸者勿缮治，大仆减谷食马，水衡省肉食兽。
(汉书·元纪》)
    
○令孔霸奉孔子祀诏(初元元年) 48 BC
    
    其令师褒成君关内侯霸，以所食邑八百戸祀孔子焉。
(汉书·孔光传》)
    
○灾异求言诏(初元二年三月) 47 BC
     盖闻贤圣在位，阴阳和，风雨时，日月光，星辰静，黎庶康宁，考终厥命。今朕恭承天地，托于公侯之上，明不能烛，德不能绥，灾异并臻，连年不息。乃二月戊午，地震于陇西郡，毁落太上皇庙殿壁木饰，坏败豲道县城郭官寺，及民室屋，压杀人衆，山崩地裂，水泉涌出。一年再地动，天惟降灾，震惊朕师，(翼奉传》作躬) 治有大亏，咎至于斯！夙夜兢兢，不通大变，深惟郁悼，未知其序。间者岁数不登，元元困乏，不胜饥寒，以陷刑辟，朕甚闵之。已诏吏虚仓廪，开府臧，振救贫民。郡国被地动灾甚者，无出租赋。赦天下。羣司其茂思天地之戒，有可蠲除减省以便万姓者，各条奏。悉意陈朕过失，毋有所讳。丞相、御史、中二千石擧茂材异等直言极谏之士，朕将亲览焉。
(汉书·元纪》，又见翼奉传》，各有删节，今合録之。)
     
     xxx
     
○又诏(初元二年七月) 47 BC
    岁比灾害，民有菜色，惨怛于心。已诏吏虚仓廪，开府库振救，赐寒者衣。今秋禾麦颇伤，一年中地再动，北海水溢，流杀人民。阴阳不和，其咎安在？公卿将何以忧之？其悉意陈朕过，靡有所讳。
(汉书·元纪》)
    
○原萧望之诏(初元三年秋)
    制诏丞相、御史：前将军望之，傅朕八年，亡它罪过。今事久远，识忘难明。其赦望之罪，收前将军光禄勋印绶。
(汉书·萧望之传》)
    
○赐萧望之爵邑诏(初元三年冬 should be 2nd year) 47 BC
    制诏御史：国之将兴，尊师而重傅。故前将军望之，傅朕八年，道以经书，厥功茂焉。其赐爵关内侯，食邑八百戸，给事中，朝朔望，坐次将军。
(汉书·元纪》，又萧望之传》。)
    
○诏免诸葛丰 ???
     制诏御史：城门校尉丰，前与光禄勋堪、光禄大夫勐在朝之时，数称言堪、勐之美。丰前为司隶校尉，不顺四时修法度，专作苛暴，以获虚威。朕不忍下吏，以为城门校尉。不内省诸己，而反怨堪、勐，以求报擧，告案难证之辞，暴扬难验之罪，毁誉恣意，不顾前言，不信之夫者也。朕怜丰之耆老，不忍加刑，其免为庶人。
(汉书·诸葛丰传》)
     
○左迁周堪张勐诏 ???
    丰言堪、勐贞信不立，朕闵而不治。又惜其材能未有所效，其左迁堪为河东太守，勐槐里令。
(汉书·刘向传》)
    
○罢珠厓郡诏(初元三年春) 46 BC	
     珠厓虏杀吏民，背叛为逆。今廷议者或言可击，或言可守，或欲弃之，其指各殊。朕日夜惟思议者之言，羞威不行，则欲诛之；狐疑辟难，则守屯田；通于时变，则忧万民。夫万民之饥饿，与远蛮之不讨，危孰大焉？且宗庙之祭，兇年不备，况乎辟不嫌之辱哉！今关东大困，仓库空虚，无以相赡，又以动兵，非特劳民，兇年随之。其罢珠厓郡，民有慕义欲内属，便处之，不欲勿强。
(汉书贾捐之·传》，又见后汉·鲜卑传)
    
○赦诏(初元三年四月) 46 BC
    乃者火灾降于孝武园舘，朕战栗恐惧。不烛变异，咎在朕躬。羣司又未肯极言朕过，以至于斯，将何以寤焉？百姓仍遭兇厄，无以相振，加以烦扰乎苛吏，拘牵乎微文，不得永终性命，朕甚闵焉。其赦天下。
(汉书·元纪》)
    
○求言诏(初元三年六月) 46 BC
     盖闻安民之道，本繇阴阳。间者阴阳错谬，风雨不时。朕之不德，庶几羣公有敢言朕之过者。今则不然。婾合茍从，未肯极言，朕甚闵焉。永惟篜庶之饥寒，远离父母妻子，劳于非业之作，卫于不居之宫，恐非所以佐阴阳之道也。其罢甘泉、建章宫卫，令就农。百官各省费。条奏，毋有所讳。有司勉之，毋犯四时之禁。丞相御史擧天下明阴阳灾异者各三人。
(汉书·元纪》)
     
○因灾异改行新政诏(初元五年四月) 44 BC 
     朕之不逮，序位不明，衆僚久懬，未得其人，元元失望。上感皇天，阴阳为变，咎流万民，朕甚惧之。乃者关东连遭灾害，饥寒疾疫，夭不终命。《诗》不云乎？“凡民有丧，匍匐救之。”其令大官毋日杀，所具各减半；乘舆秣马，无乏正事而已。罢角抵、上林宫舘希御幸者、齐三服官、北假田官、盐铁官、常平仓；博士弟子毋置员，以广学者。赐宗室子有属籍者马一匹至二驷，三老、孝者帛，人五匹，弟者、力田三匹，鳏寡孤独二匹，吏民五十戸牛酒。
(汉书·元纪》)
     
○诏条责丞相御史  rhymed?
     恶吏负贼，妄意良民，至亡辜死；或盗贼发，吏不亟追而反系亡家，后不敢复告，以故寖广；民多寃结，州郡不理，连上书者交于阙廷；二千石选擧不实，是以在位多不任职。民田有灾害，吏不肯除，收趣其租，以故重困。关东流民，饥寒疾疫。已诏吏转漕虚仓廪、开府藏相振救，赐寒者衣，至春犹恐不赡。今丞相、御史，将欲何施？以塞此咎？悉意条状，陈朕过矣。
(汉书·于定国传》)
     
○复诏条责丞相御史(永光元年) 43 BC
    郎有从东方来者，言民父子相弃，丞相、御史案事之吏匿不言邪？将从东方来者加增之也？何以错缪至是？欲知其实。方今年岁未可预知也。卽有水旱，其忧不细，公卿有可以防其未然救其已然者不？各以诚对，毋有所讳。
(汉书·于定国传》)
    
○赦诏(永光元年三月) 43 BC
     五帝三王，任贤使能，以登至平。而今不治者，岂斯民异哉？咎在朕之不明，亡以知贤也。是故壬人在位而吉士雍蔽，重以周秦之弊，民渐薄俗，去礼义，触刑法，岂不哀哉！繇此观之，元元何辜？其赦天下，令厉精自新，各务农亩。无田者皆假之，贷种、食如贫民。赐吏六百石以上爵五大夫，勤事吏二级，为父后者民一级，女子百戸牛酒，鳏寡孤独高年帛。
(汉书·元纪》)
    
○大赦诏(永光二年二月) 42 BC
     盖闻唐虞象刑，而民不犯；殷、周法行，而姦轨服。今朕获承高祖之洪业，托位公侯之上，夙夜战栗，永惟百姓之急，未尝有忘焉。然而阴阳未调，三光晻昧，元元大困，流散道路，盗贼并兴；有司又长残贼，失牧民之术，是皆朕之不明，政有所亏，咎至于此，朕甚自耻。为民父母，若是之薄，谓百姓何？其大赦天下，赐民爵一级，女子百戸牛酒！鳏寡孤独高年、三老、孝弟力田帛。又赐诸侯王、公主、列侯黄金，中二千石以下于中都官长吏各有差，吏六百石以上爵五大夫、勤事吏各二级。
(汉书·元纪》)
     
○日食诏(永光二年三月) 42 BC
     朕战战栗栗，夙夜思过失，不敢荒宁。惟阴阳不调，未烛其咎，娄勅公卿，日望有效。至今有司执政，未得其中，施与禁切，未合民心。暴勐之俗弥长，和睦之道日衰，百姓愁苦，靡所错躬。是以氛邪岁增，侵犯太阳；正气湛掩，日久夺光。乃壬戌日有蚀之。天见大异以戒朕躬，朕甚悼焉。其令内郡国擧茂材异等贤良直言之士各一人。
(汉书·元纪》)
     
     
○赦诏(永光二年六月) 42 BC
    间者连年不收，四方咸困。元元之民，劳于耕耘，又亡成功；困于饥馑，亡以相救。朕为民父母，德不能覆，而有其刑，甚自伤焉。其赦天下。
(汉书·元纪》)
    
○封冯奉世关内侯诏(永光二年) 42 BC
    羌虏桀黠，贼害吏民，攻陇西府寺，燔烧置亭，絶道桥，甚逆天道。左将军光禄勋奉世，前将兵征讨，斩捕首虏八千余级，卤马牛羊以万数。赐奉世爵关内侯，食邑五百戸，黄金六十斤。
(汉书·冯奉世传》)
   
○留屯田(永光二年冬) 42 BC
    羌虏破散创艾，亡逃出塞。其罢吏士，颇留屯田要害处。
(汉书·冯奉世传》：上曰。)
    
○责吏诏(永光三年十一月) 41 BC
    
    乃者己丑地动，中冬雨水大雾，盗贼并起，吏何不以时禁？各悉意对。
(汉书·元纪》)
    
○赦诏(永光四年二月) 40 BC
    朕存至尊之重，不能烛理百姓，娄遭兇咎。加以边竟不安，师旅在外，赋敛转输，元元骚动，穷困亡聊，犯法抵罪。夫上失其道，而绳下以深刑，朕甚痛之。其赦天下，所贷贫民勿收责。
(汉书·元纪》)
    
○日蚀求言诏(永光四年六月) 40 BC
     盖闻明王在上，忠贤佈职，则羣生和乐，方外蒙泽。今朕晻于王道，夙夜忧劳，不通其理，靡瞻不眩，靡听不惑，是以政令多还，民心未得；邪说空进，事亡成功，此天下所着闻也。公卿大夫，好恶不同，或缘姦作邪，侵削细民，元元安所归命哉？乃六月晦，日有蚀之，《诗》不云乎？“今此下民，亦孔之哀。”自今以来，公卿大夫其勉思天戒，愼身修永，以辅朕之不逮。直言尽意，无有所讳。
(汉书·元纪》)
     
○征周堪诏(永光四年六月) 40 BC
     河东太守堪，先帝贤之，命而傅朕。资质淑茂，道术通明，论议正直，秉心有常，发愤悃愊，信有忧国之心。以不能阿尊事贵，孤特寡助，抑厌遂退，卒不克明。往者衆臣见异，不务自修，深惟其故，而反晻昧说天，托咎此人。朕不得已，出而试之，以彰其材。堪出之后，大变仍臻，衆亦嘿然。堪治未期年，而三老官属，有识之士，咏颂其美。使者过郡，靡人不称，此固足以彰先帝之知人，而朕有以自明也。俗人乃造端作基，非议诋欺，或引幽隐，非所宜明，意疑以类，欲以陷之，朕亦不取也。朕迫于俗，不得专心。乃者天着大异，朕甚惧焉。今堪年衰岁暮，恐不得自信，排于异人，将安究之哉？其征堪诣行在所。
(汉书·刘向传》)
     
○议罢郡国庙诏(永光四年十月) 40 BC
     朕闻明王之御世也。遭时为法，因事制宜。往者天下初定，远方未宾，因尝所亲，以立宗庙。盖建威销萌，一民之至权也。今赖天地之灵，宗庙之福，四方同轨，蛮貊贡职，久遵而不定令，疎远卑贱，共承尊祀，殆非皇天祖宗之意，朕甚惧焉。《传》不云乎？“吾不与祭，如不祭。”其与将军、列侯、中二千石、二千石、诸大夫、博士、议郎议。
(汉书·韦玄成传》)
     
○初陵勿置县邑诏(永光四年十月) 40 BC
     安土重迁，黎民之性；骨肉相附，人情所愿也。顷者有司缘臣子之义，奏徙郡国民以奉园陵，令百姓远弃先祖坟墓，破业失产，亲戚别离，人怀思慕之心，家有不安之意，是以东垂被虚耗之害，关中有无聊之民，非久长之策也。《诗》不云乎？“民亦劳止，迄可小康，惠此中国，以绥四方。”今所为初陵者，勿置县邑，使天下咸安土乐业，亡有动摇之心。佈告天下，令明知之。
(汉书·元纪》)
     
○议毁庙诏(永光四年十一月) 40 BC
    盖闻明王制礼，立亲庙四，祖宗之庙，万世不毁，所以明尊祖敬宗，着亲亲也。朕获承祖宗之重，惟大礼未备，战栗恐惧，不敢自颛。其与将军、列侯、中二千石、二千石、诸大夫、博士议。
(汉书·韦玄成传》)
    
○正毁庙迁主礼仪诏(永光五年) 39 BC
     盖闻王者祖有功而宗有德，尊尊之大义也；存亲庙四，亲亲之至恩也。高皇帝为天下诛暴除乱，受命而帝，功莫大焉。孝文皇帝国为代王，诸吕作乱，海内摇动。然羣臣黎庶，靡不壹意北面而归心，犹谦辞固让而后卽位。削乱秦之迹，兴三代之风，是以百姓晏然，咸获嘉福，德莫盛焉。高皇帝为汉太祖，孝文皇帝为太宗，世世承祀，传之无穷，朕甚乐之。孝宣皇帝为孝昭皇帝后，于义一体；孝景皇帝庙及皇考庙皆亲尽，其正礼仪。
(汉书·韦玄成传》)
     
○赦甘延寿陈汤矫制罪诏(建昭四年正月) 35 BC
     匈奴郅支单于背畔礼义，留杀汉使者、吏士，甚逆道理，朕岂忘之哉？所以优游而不征者，重动师衆，劳将率，故隐忍而未有云也。今延寿、汤睹便宜，乘时利，结城郭诸国，擅兴师，矫制而征之。赖天地宗庙之灵，诛讨郅支单于，斩获其首，及阏氏、贵人、名王以下千数。虽踰义干法，内不烦一夫之役，不开府库之臧，因敌之粮，以赡军用，立功万里之外，威震百蛮，名显四海，为国除残，兵革之原息，边竟得以安。然犹不免死亡之患，罪当在于奉宪，朕甚闵之。其赦延寿、汤罪，勿治。
(汉书·陈汤传》)
     
○遣使循行天下诏(建昭四年四月) 35 BC
    朕承先帝之休烈，夙夜栗栗，惧不克任。间者阴阳不调，五行失序，百姓饥馑，惟篜庶之失业，临遣谏大夫博士赏等二十一人循行天下，存问耆老鳏寡孤独乏困失职之人，擧茂材特立之士。相将九卿，其帅意毋怠，使朕获观教化之流焉。
(汉书·元纪》)
    
○赦诏(建昭五年三月) 34 BC
    盖闻明王之治国也，明好恶而定去就，崇敬让而民兴行，故法设而民不犯，令施而民从。今朕获保宗庙，兢兢业业，匪敢解怠，德薄明晻，教化浅微。《传》不云乎？“百姓有过，在予一人。”其赦天下，赐民爵一级，女子百戸牛酒，三老、孝弟、力田帛。
(汉书·元纪》)
    
    xx
    
○禁妨农诏(建昭五年三月) 34 BC
    方春农桑兴，百姓戮力自尽之时也。故是月劳农劝民，无使后时。今不良之吏，覆案小罪，征召证案，兴不急之事，以妨百姓，使失一时之作，亡终岁之功。公卿其明察申勅之。
(汉书·元纪》)
    
○改元竟宁诏(竟宁元年正月) 33 BC
    匈奴郅支单于背叛礼义，旣伏其辜，乎韩邪单于不忘恩德，乡慕礼义复修朝贺之礼，愿保塞传之无穷边垂长无兵革之事。其改元为竟宁。
(汉书·元纪》)
    
○以张谭为御史大夫诏(竟宁元年三月) 33 BC
    刚强坚固，确然亡欲，大鸿胪野王是也；心辨善辞，可使四方，少府五鹿充宗是也；廉洁节俭，太子少傅张谭是也。其以少傅为御史大夫。
(汉书·冯奉世附传》)
    
○赦东平王傅相诏 ???
    夫人之性，皆有五常。及其少长，耳目牵于耆欲，故五常销而邪心作。情乱其性，利胜其义，而不失厥家者，未之有也。今王富于春秋，气力勇武，获师傅之教浅，加以少所闻见。自今以来，非五经之正术，敢以游猎非礼道王者，辄以名闻。
(汉书·宣元六王传》)
    
○玺书劳冯奉世且让之(永光二年) 42 BC
     皇帝问将兵右将军，甚苦暴露。羌虏侵边境，杀吏民，甚逆天道，故遣将军帅士大夫行天诛。以将军材质之美，奋精兵，诛不轨，百下百全之道也。今乃有畔敌之名，大为中国羞。以昔不闲习之故邪？以恩厚未洽，信约不明也？朕甚怪之。上书言羌虏依深山，多径道，不得不多分部遮要害，须得后发营士，足以决事，部署已定，势不可复置大将，闻之。前为将军兵少，不足自守，故发近所骑，日夜诣，非为击也。今发三辅、河东、弘农越骑、迹射、亻次飞、彀者、羽林孤儿及唿速累、嗕种，方急遣。且兵，兇器也，必有成败者，患策不豫定，料敌不审也，故复遣奋武将军。兵法曰：“大将军出必有偏裨。”所以扬威武，参计策，将军又何疑焉？夫爱吏士，得衆心，擧而无悔，禽敌必全，将军之职也。若乃转输之费，则有司存，将军勿忧。须奋武将军兵到，合击羌虏。
(汉书·冯奉世传》)
     
○赐淮阳王钦玺书(建昭) 38-34 BC
     皇帝问淮阳王，有司奏，王舅张博数遗王书，非毁政治，谤讪天子，褒擧诸侯，称引周汤，以谄惑王，所言尤恶，悖逆无道。王不擧奏，而多与金钱，报以好言，罪至不赦，朕恻焉不忍闻，为王伤之。推原厥本，不祥自博。惟王之心，匪同于兇。已诏有司，勿治王事，遣谏大夫骏申谕朕意。《诗》不云乎？“靖恭尔位，正直是与。”王其勉之。
(汉书·宣元六王传》)
     
○勅谕东平王宇玺书 -- a messenger's message
     皇帝问东平王，盖闻亲亲之恩，莫重于孝；尊尊之义，莫大于忠。故诸侯在位不骄，以致孝道；制节谨度，以翼天子，然后富贵不离于身，而社稷可保。今闻王自修有阙，本朝不和；流言纷纷，谤自内兴，朕甚憯焉，为王惧之。《诗》不云乎？“毋念尔祖，述修厥德。永言配命，自求多福。朕惟王之春秋方刚，忽于道德，意有所移，忠言未纳，故临遣太中大夫子蟜谕王朕意。”孔子曰：“过而不改，是谓过矣。”王其深维孰思之，无违朕意。
(汉书·宣元六王传》)
     
○赐东平王太后玺书
     皇帝使诸吏宦者令承问东平王太后，朕有闻，王太后少加意焉。夫福善之门，莫美于和睦；患咎之首，莫大于内离。今东平王出襁褓之中，而托于南面之位，加以年齿方刚，涉学日寡，骜忽臣下，不自它于太后，以是之间，能无失礼义者，其唯圣人乎？《传》曰：“父为子隐，直在其中矣。”王太后明察此意，不可不祥。闺门之内，母子之间，同气异息，骨肉之恩，岂可忽哉！岂可忽哉！昔周公戒伯禽曰：“故旧无大故，则不可弃也。毋求备于一人。”夫以故旧之恩，犹忍小恶，而况此乎？已遣使者谕王，王旣悔过服罪，太后寛忍以贳之，后宜不敢。王太后强餐，止思念，愼疾自爱。
(汉书·宣元六王传》)
    
○赐诸葛丰书
    
    夫司隶者，刺擧不法，善善恶恶，非得颛之也。免处中和，顺经术意。
(汉书·诸葛丰传》)
    
○报贡禹
     朕以生有伯夷之廉，史鱼之直，守经据古，不阿当世，孳孳于民，民俗之所寡，故亲近生，几参国政。今未得久闻生之奇论也。而云欲退，意岂有所恨与？将在位者与生殊乎？往者尝令金敞语生，欲及生时禄生之子。旣已谕矣，今复云子少。夫以王命辨护生家，虽百子何以加？《传》曰：“亡怀土，何必思故乡？”生其强饭愼疾以自辅。
(汉书·贡禹传》)
     
○报于定国(永光元年) 43 BC
     君相朕躬，不敢怠息。万方之事，大録于君。能无过者，其唯圣人。方今承周秦之敝，俗化陵夷，民寡礼谊，阴阳不调，灾咎之发，不为一端而作，自圣人推类以记，不敢专也。况于非圣者乎？日夜惟思所以，未能尽明。《经》曰：“万方有罪，罪在朕躬。”君虽任职，何必颛焉？其勉察郡国守相郡牧非其人者，毋令久贼民。永执纲纪，务悉聪明，强食愼疾。
(汉书·于定国传》：定国上书自劾，归侯印，乞骸骨，上报。)
     
○诘问贾捐之(初元三年春)
    珠厓内属为郡久矣。今背叛逆节，而云不当击，长蛮夷之乱，亏先帝功德，经义何以处之？
(汉书·贾捐之传》：初元元年，珠厓又反，连年不定。捐之建议以为不当击，上使侍中驸马都尉乐昌侯王商诘问捐之。)
    
○使许嘉口谕唿韩邪单于(建昭)
     单于上书，愿罢北边吏士屯戍，子孙世世保塞。单于乡慕礼义，所以为民计者甚厚，此长久之策也。朕甚嘉之。中国四方皆有关梁障塞，非独以备塞外也。亦以防中国姦邪放纵，出为冦害，故明法度以专衆心也。敬谕单于之意，朕无疑焉，为单于怪其不罢，故使大司马车骑将军嘉晓单于。
(汉书·匈奴传下》)
     
<h2>☆成帝</h2>
    
○徙陈汤制(永始元年) 32 BC
    廷尉增寿当是。汤前有讨郅支单于功，其免汤为庶人，徙边。
(汉书·陈汤传》)
    
○徙解万年制
    故将作大匠万年，佞邪不忠，妄为巧诈，多赋敛、烦繇役、兴卒暴之作，卒徒蒙辜，死者连属，毒流衆庶，海内怨望。虽蒙赦令，不宜居京师。
(汉书·陈汤传》)
    
○大赦诏(建始元年二月) 32 BC
    乃者火灾降于祖庙，有星孛于东方，始正而亏，咎孰大焉？《书》云：“惟先假王正厥事。”羣公孜孜，帅先百寮，辅朕不逮。崇寛大，长和睦，凡事恕己，毋行苛刻。其大赦天下，使得自新。
(汉书·成纪》)
    
○赦罪减赋诏(建始二年正月) 31 BC
    乃者徙泰畤后土于南郊、北郊，朕亲饬躬，郊祀上帝，皇天报应，神光并见，三辅长无共张繇役之劳。赦奉郊县长安、长陵及中都官耐罪徒，减天下赋钱算四十。
(汉书·成纪》)
    
○遣使循行天下诏(建始三年九月) 30 BC EXAMPLES OF HOSTILE LANGUAGE TOWARD OFFICIALS
    乃者郡国被水灾，流杀人民，多至千数；京师无故讹言大水至，吏民惊恐，奔走乘城，殆苛暴深刻之吏未息，元元寃失职者衆。遣谏大夫林等循行天下。
(汉书·成纪》)
    
○擧贤良方正诏(建始三年十二月) 29 BC
     盖闻天生衆民，不能相治，为之立君，以统理之。君道得，则草木崑虫，咸得其所。人君不德，谪见天地；灾异娄发，以告不治。朕涉道日寡，擧错不中，乃戊申日蚀地震，朕甚惧焉。公卿其各思朕过失，明白陈之，“女无面从，退有后言。”丞相、御史与将军、列侯、中二千石及内郡国擧贤良、方正、能直言极谏之士，诣公车，朕将览焉。
(汉书·成纪》)
     
○诏有司复东平削县  ???29 BC
    盖闻仁以亲亲，古之道也。前东平王有阙，有司请废，朕不忍。又请削，朕不敢专。惟王之至亲，未尝忘于心。今闻王改行自新，尊修经术，亲近仁人，非法之求，不以姦吏，朕甚嘉焉。《传》不云乎？“朝过夕改，君子与之。”其复前所削县如故。
(汉书·宣元六王传》)
    
    
○加秩王尊诏(建始四年) 29 BC
    制诏御史：东郡河水盛长，毁坏全堤，未决三尺。百姓惶恐奔走，太守身当水冲履咫尺之难，不避危殆，以安衆心。吏民复还就作，水不为灾，朕甚嘉之。秩尊中二千石，加赐黄金二十斤。
(汉书·王尊传》)
    
○改元河平诏(河平元年三月) 28 BC
    河决东郡，流漂二州，校尉王延世堤塞辄平，其改元为河平。赐天下吏民爵。各有差。
(汉书·成纪》)
    东郡河决，流漂二州，校尉延世，堤防三旬立塞。其以五年为河平元年。卒治河者，为着外繇六月。惟延世长于计策，功费约省，用力日寡，朕甚嘉之。其以延世为光禄大夫，秩中二千石，赐爵关内侯，黄金百斤。
(汉书·沟洫志》)
    
○日蚀求言大赦诏(河平元年四月) 28 BC
    朕获保宗庙，战战栗栗，未能奉称。《传》曰：“男教不修，阳事不得，则日为之蚀。”天着厥异，辜在朕躬。公卿大夫，其勉悉心以辅不逮，百寮各修其职，惇任仁人，退远残贼。陈朕过失，无有所讳。大赦天下。
(汉书·成纪》)
    
○免丞相王商诏(河平四年) 25 BC
     制诏御史：盖丞相以德辅翼国家，典领百寮，协和万国为职，任莫重焉。今乐昌侯商为丞相，出入五年，未闻忠言嘉谋，而有不忠。执左道之辜，陷于大辟。前商女弟内行不修，奴贼杀人，疑商教使。为商重臣故，抑而不穷。今或言商不以自悔，而反怨怼，朕甚伤之。惟商与先帝有外亲，未忍致于理。其赦商罪，使者收丞相印绶。
(汉书·王商传》)
     
○议减省律令诏(河平中) 28-25 BC
     《甫刑》云，五刑之属三千，大辟之罚其属二百。今大辟之刑千有余条，律令烦多，百有余万言，奇请它比，日以益滋，自明习者不知所由，欲以晓谕衆庶，不亦难乎？于以罗元元之民，夭絶亡辜，岂不哀哉！其与中二千石、二千石、博士及明习律令者议，减死刑及可蠲除约省者，令较然易知，条奏。《书》不云乎？“惟刑之卹哉。”其审核之，务准古法，朕将尽心览焉。
(汉书·刑法志》)
     
○闵楚王被疾诏(河平中) 28-25 BC
     盖闻天地之性人为贵，人之行莫大于孝。楚王嚣素行孝顺仁慈，之国以来二十余年，纤介之过未尝闻，朕甚嘉之。今乃遭命，离于恶疾，夫子所痛，曰：“蔑之，命矣夫。斯人也，而有斯疾也。朕甚闵焉。夫行纯茂而不显异，则有国者将何勗哉？《书》不云乎？用德章厥善。”今王朝正月，诏与子男一人俱，其以广戚县戸四千三百封其子勋为广戚侯。
(汉书·宣元六王传》)
     
○顺时令诏(阳朔二年春) 23 BC
    昔在帝尧，立羲和之官，命以四时之事，令不失其序。故《书》云：“黎民于蕃时雍。”明以阴阳为本也。今公卿大夫，或不信阴阳，薄而小之，所奏请多违时政。传以不知周行天下，而欲望阴阳和调，岂不谬哉！其务顺四时月令。
(汉书·成纪》)
    
○擧博士诏(阳朔二年九月) 23 BC FOR 2 ANALECTS QUOTES: 温故知新 (2.9? ; 工欲善其事，必先利其器》 15.9?
    古之立太学，将以传先王之业，流化于天下也。儒林之官，四海渊原，宜皆明于古今，温故知新，通达国体，故谓之博士。否则学者无述焉，为下所轻，非所以尊道德也。《工欲善其事，必先利其器》。丞相、御史其与中二千石、二千石杂擧可充博士位者，使卓然可观。
(汉书·成纪》)
    
○劝农诏(阳朔四年正月) 21 BC
    夫《洪范》八政，以食为首，斯诚家给刑错之本也。先帝劭农，薄其租税，宠其强力，令与孝弟同科。间者民弥惰怠，乡本者少，趋末者衆，将何以矫之？方东作时，其令二千石勉劝农桑，出入阡陌，致劳来之。《书》不云乎？“服田力啬，乃亦有秋。”其勗之哉。(汉书·成纪》) 
    
    xxx
    
○封王音为安阳侯诏(阳朔四年) 21 BC
    车骑将军音，宿卫忠正，勤劳国家。前为御史大夫，以外亲宜典兵马，入为将军，不获宰相之封，朕甚慊焉。其封音为安阳侯，食邑与五侯等，俱三千戸。
(汉书·元后传》)
    
○治寃狱诏(鸿嘉元年二月) 20 BC
     朕承天地，获保宗庙，明有所蔽，德不能绥，刑罚不中，衆寃失职，趋阙告诉者不絶。是以阴阳错谬，寒暑失序，日月不光，百姓蒙辜，朕甚闵焉。《书》不云乎？“卽我御事，罔克耆寿，咎在厥躬。”方春生长时，临遣谏大夫理等擧三辅、三河、弘农寃狱。公卿大夫、部刺史明申勅守相，称朕意焉。其赐天下民爵一级，女子百戸牛酒，加赐鳏寡孤独高年帛，逋贷未入者勿收。
(汉书·成纪》)
     
○封丙吉孙诏(鸿嘉元年六月) 20 BC
    制诏丞相御史：盖闻褒功德，继絶统，所以重宗庙广贤圣之路也。故博阳侯吉，以旧恩有功而封，今其祀絶，朕甚怜之。夫善善及子孙，古今之通谊也。其封吉孙中郎将关内侯昌为博阳侯，奉吉后。
(汉书·丙吉传》)
    
○封史丹为武阳侯诏(鸿嘉元年) 20 BC
    夫褒有德，赏元功，古今通义也。左将军丹往时导朕以忠正，秉义醕壹，旧德茂焉。其封丹为武阳侯，国东海郯之武强聚，戸千一百。
(汉书·史丹传》)
    
○选贤诏(鸿嘉二年三月) 19 BC
     古之选贤，傅纳以言，明试以功，故官无废事，下无逸民，教化流行，风雨和时，百谷用成，衆庶乐业，咸以康宁。朕承鸿业，十有余年，数遭水旱疾疫之灾，黎民娄困于饥寒，而望礼义之兴，岂不难哉？朕旣无以率道，帝王之道，日以陵夷，意乃招贤选士之路郁滞而不通与？将擧者未得其人也？其擧敦厚有行义能直言者，冀闻切言嘉谋，匡朕之不逮。
(汉书·成纪》)
     
     xxxx
     
○卹民诏(鸿嘉四年正月) 17 BC
     数勅有司，务行寛大而禁苛暴，讫今不改。一人有辜，擧宗拘系，农民失业，怨恨者衆；伤害和气，水旱为灾。关东流冗者衆，靑、幽、冀部尤剧，朕甚痛焉。未闻在位有恻然者，孰当助朕忧之？已遣使者循行郡国，被灾害什四以上，民赀不满三万，勿出租赋。逋贷未入，皆勿收。流民欲入关，辄籍内，所之郡国，谨遇以理，务有以全活之，思称朕意。
(汉书·成纪》)
    
○罢昌陵诏(永始元年七月) 16 BC Analects 15.29 过而不改，是谓过矣
    朕执德不固，谋不尽下，过听将作大匠万年言昌陵三年可成。作治五年，中陵、司马殿门内尙未加功，天下虚耗，百姓罢劳，客士疎恶，终不可成。朕惟其难，怛然伤心。夫“过而不改，是谓过矣”。其罢昌陵及故陵，勿徙吏民，令天下毋有动摇之心。
(汉书·成纪》)
    
○龙见日蚀诏(永始二年二月) 15 
    乃者龙见于东莱，日有蚀之，天着变异，以显朕邮，朕甚惧焉。公卿申勅百寮，深思天诫，有可省减便安百姓者，条奏。所振贷贫民，勿收。
(汉书·成纪》)
    
○吏民助振赡者赐爵诏(永始二年正月) 15 BC
    关东比岁不登，吏民以义收食贫民，入谷物助县守振赡者，已赐直。其百万以上，加赐爵右更；欲为吏，补三百石；其吏也迁二等。其三十万以上，赐爵五大夫，吏亦迁二等，民补郎。十万以上，家无出租赋三岁。万钱以上，一年。
(汉书·成纪》)
    
○封淳于长等诏(永始二年十二月) 14 BC
     前将作大匠万年，佞邪不忠，知昌陵卑下，不可为万岁居，奏请营作，建置郭邑；妄为巧诈，积土增高；多赋敛，烦繇役，兴卒暴之作；卒徒蒙辜，死者连属，百姓罢极，天下匮竭。常侍闳，前为大司农中丞，数奏昌陵不可成；侍中卫尉长，数白宜早止，徙家反故处。朕以长言下闳章，公卿议者皆合。长计首建至策，闳典主省大费，民以康宁。闳前赐爵关内侯，黄金百斤。其赐长爵关内侯，食邑千戸，闳五百戸。万年佞邪不忠，毒流衆庶，海内怨望，至今不息。虽蒙赦令，不宜居京师，其徙万年炖煌郡。
(汉书·成纪》，又见陈汤传》，又见佞幸·淳于长传》)
     
○遣使循行诏(永始三年正月) 14 BC
    天灾仍重，朕甚惧焉。惟民之失职，临遣太中大夫嘉等循行天下，存问耆老，民所疾苦。其与部刺史擧忄享朴逊让有行义者各一人。
(汉书·成纪》)
    
○诏有司(永始四年六月) 13 BC
    
    乃者地震京师，火灾娄降，朕甚惧之。有司其悉心明对厥咎，朕将亲览焉。
(汉书·成纪》)
    
○禁奢侈诏(永始四年六月) 13 BC
     圣王明礼制以序尊卑，异车服以章有德。虽有其财，而无其尊，不得踰制。故民兴行，上义而下利。方今世俗，奢僣罔极，靡有厌足。公卿列侯，亲属近臣，四方所则，未闻修身遵礼，同心忧国者也；或乃奢侈逸豫，务广第宅，治园池，多畜奴婢，被服绮縠，设钟鼓，备女乐，车服嫁娶葬埋过制。吏民慕效，寖以成俗，而欲望百姓俭节，家给人足，岂不难哉？《诗》不云乎？“赫赫师尹，民具尔瞻。”其申勅有司，以渐禁之。靑緑民所常服，且勿止。列侯近臣，各自省改，司隶校尉察不变者。
(汉书·成纪》)
     
○孛星见求直言诏(元延元年七月) 12 BC
    乃者日蚀星陨，谪见于天，大异重仍。在位黙然，罕有忠言。今孛星见于东井，朕甚惧焉。公卿大夫、博士，议郎，其各悉心，惟思变意，明以经对，无有所讳。与内郡国擧方正能直言极谏者各一人，北边二十二郡擧勇勐知兵法者各一人。
(汉书·成纪》)
○还许旦及亲属诏(元延四年) 12 BC
    盖闻仁不遗远，谊不忘亲。前平安刚侯夫人谒，坐大逆罪，家属幸蒙赦令归故郡。朕惟平恩戴侯，先帝外祖，魂神废弃，莫奉祭祀，念之未尝忘于心。其还平恩侯旦及亲属在山阳郡者。
(汉书·外戚·孝成许后传》)
    
○还冯参诏(元延四年) 12 BC
    中山孝王短命早薨，愿以舅宜乡侯参为关内侯，归家，朕甚愍之。其还参京师，以列侯奉朝请。
(汉书·冯奉世附传》，又见宣元六王传》)
    
○立定陶王欣为皇太子诏(绥和元年二月) 8 BC
     朕承太祖鸿业，奉宗庙二十五年，德不能绥理宇内，百姓怨望者衆，不蒙天祐，至今未有继嗣，天下无所系心。观于往古近事之戒，祸乱之萌，皆繇斯焉。定陶王欣，于朕为子，慈仁孝顺，可以承天序，继祭祀。其立欣为皇太子，封中山王舅谏大夫冯参为宜乡侯，益中山国三万戸，以慰其意。赐诸侯王、列侯金，天下当为父后者爵，三老、孝弟力田帛，各有差。
(汉书·成纪》)
     
○封孔吉诏(绥和元年二月) 8 BC
    盖闻王者必存二王之后，所以通三统也。昔成汤受命，列为三代，而祭祀废絶。考求其后，莫正孔吉。其封吉为殷绍嘉侯。
(汉书·成纪》)
    
○报乌珠留若鞮单于诏(绥和元年) 8 BC
    籓擅称诏，从单于求地，法当死，更大赦二。今徙籓为济南太守，不令当匈奴。
(汉书·匈奴传》：夏侯籓使匈奴，求地，单于遣使上书，以籓求地状闻。诏报单于。)
    
○策许嘉 ???
    
    将军家重身尊，不宜以吏职自累。赐黄金二百斤，以特进侯就朝位。
(汉书·外戚传下》)
    
○白虎殿策方正直言(建始四年夏) 29 BC
    天地之道何贵？王者之法何如？六经之义何上？人之行何先？取人之术何以？当世之治何务？各以经对。
(汉书·杜钦传》)
    
○赐王音策书(鸿嘉中)
    外家何甘乐祸败？而欲自黥劓相戮辱于太后前，伤慈母之心，以危乱国！外家宗族强，上一身寝弱日久。今将一施之君，其召诸侯，令待府舍。
(汉书·元后传》)
    
○册免薛宣(永始二年六月)
     君为丞相，出入六年，忠孝之行，率先百僚，朕无闻焉。朕旣不明，变异数见，岁比不登，仓禀空虚，百姓饥馑，流离道路，疾疫死者以万数，人至相食，盗贼并兴，羣职旷废，是朕之不德而股肱不良也。乃者广汉羣盗横恣，残贼吏民，朕恻然伤之。数以问君，君对辄不如其实。西州鬲絶，几不为郡。三辅赋敛无度，酷吏并缘为姦，侵扰百姓，诏君案验，复无欲得事实之意。九卿以下，咸承风指，同时陷于谩欺之辜，咎繇君焉。有司法君领职解嫚，开谩欺之路，伤薄风化，无以帅示四方。不忍致君于理，其上丞相高阳侯印绶，罢归。
(汉书·薛宣传》)
     
○赐史丹策(永始中)
    左将军寝病不衰，愿归治疾。朕愍以官职之事，久留将军，使躬不瘳。使光禄勋赐将军黄金五十斤，安车驷马，其上将军印绶。宜专精神，务近医药，以辅不衰。
(汉书·史丹传》)
    
○赐翟方进册(绥和二年二月) 7 BC
     皇帝问丞相，君有孔子之虑，孟贲之勇，朕嘉与君同心一意，庶几有成。惟君登位于今十年，灾害并臻，民被饥馑，加以疾疫溺死，关门牡开，失国守备；盗贼党辈，吏民残贼，殴杀良民，断狱岁岁多前。上书言事，交错道路，怀姦朋党，相为隐蔽，皆亡忠虑。羣下兇兇，更相嫉妬，其咎安在？观君之治，无欲辅朕富民便安元元之念。间者郡国谷虽颇孰，百姓不足者尙衆。前去城郭，未能尽还，夙夜未尝忘焉。朕惟往时之用，与今一也。百寮用度各有数，君不量多少，一听羣下言，用度不足，奏请一切增赋，税城郭堧及园田，过更，算马牛羊，增益盐铁，变更无常。朕旣不明，随奏许可。后议者以为不便，制诏下君，君云卖酒醪，后请止。未尽月，复奏议令卖酒醪。朕诚怪君，何持容容之计，无忠固意，将何以辅朕帅导羣下？而欲久蒙显尊之位，岂不难哉？《传》曰：“高而不危，所以长守贵也。”欲退君位，尙未忍。君其孰念详计，塞絶姦原，忧国如家，务便百姓，以辅朕。朕旣已改，君其自思，强食愼职。使尙书令赐君上尊酒十石，养牛一，君审处焉。
(汉书·翟方进传》：荧惑守心，大臣宜当之，上遂赐册方进，卽日自杀。)
     
○赐赵婕妤书 NOT HANSHU
     问飞燕赵婕妤，夫人有诚，必应以实；愤懑充中，必形于色。《诗》云：“鼓钟于宫，声闻于外。”犹此言之，眞伪之效，难以欺矣。夫君子贵素，文足通殷勤而已，亦何必华辞哉！自以亲婕妤异于他人，故不能无言，亦不以深相过望。前数以颜色不平、应对舒迟为谴，卒不能自改。婕妤方见亲幸之时，老母在堂，两弟皆簪金貂，并侍于侧，同列比舍，岂不谓婕妤妹弟尊幸哉？今过蒙谴，独谓老亲两弟何？
(御览》一百四十四引妇人集》)
     
○答赵皇后
    因閲来奏，喜庆交集。夫妻之私，义均一体；社稷之重，嗣续其先。妊体方初，保绥宜厚。药有性者勿擧，食无毒者可亲。有恳求上，无烦牋奏，口授宫使可矣。
(秦醕赵飞燕别传》)
    
○报匡衡(初卽位) c. 32 BC
     君以道德修明，位在三公，先帝委政，遂及朕躬。君遵修法度，勤劳公家，朕嘉与君同心合意，庶几有成。今司隶校尉尊妄诋欺，加非于君，朕甚悯焉。方下有司问状，君何疑而上书归侯乞骸骨？是章朕之未烛也。《传》不云乎？“礼义不愆，何卹人之言。”君其察焉。专精神，近医药，强食自爱。
(汉书·成帝纪》，又见匡衡传》。)
     
○报王凤(初卽位) 32 BC
    朕承先帝圣绪，涉道未深，不明事情，是以阴阳错缪，日月无光；赤黄之气，充塞天下，咎在朕躬。今大将军乃引过自予，欲上尙书事，归大将军印绶，罢大司马官，是明朕之不德也。朕委将军以事，诚欲庶几有成，显先祖之功德。将军其专心固意，辅朕之不逮，毋有所疑。
(汉书·元后传》)
    
○报张禹
    朕以幼年执政，万机惧失其中，君以道德为师，故委国政。君何疑而数乞骸骨？忽忘雅素，欲避流言，朕无闻焉。君其固心致思，总秉诸事，推以孳孳，无违朕意。加赐黄金百斤，养牛、上尊酒，大官致餐，侍医视疾，使者临问。
(汉书·张禹传》)
    
○报许皇后
     皇帝问皇后，所言事闻之。夫日者，衆阳之宗，天光之贵，王者之象，人君之位也。夫以阴而侵阳，亏其正体，是非下陵上，妻乘夫，贱踰贵之变与？春秋二百四十二年，变异为衆，莫若日蚀大。自汉兴，日蚀亦为吕、霍之属见。以今揆之，岂有此等之效与？诸侯拘迫汉制，牧相执持之也。又安获齐赵七国之难？将相大臣，裹诚秉忠，惟义是从，又恶有上官、博陆、宣成之谋？若夫徒步豪杰，非有陈胜、项梁之羣也；匈奴、夷狄，非有冒顿、郅支之伦也。方外内乡，百蛮宾服，殊俗慕义，八州怀德，虽使其怀挟邪意，犹不足忧，又况其无乎？求于夷狄无有，求于臣下无有，微后宫也当，何以塞之？日者，建始元年正月，白气出于营室。营室者，天子之后宫也。正月于《尙书》为皇极。皇极者，王气之极也。白者西方之气，其于春当废。今正于皇极之月，兴废气于后宫，视后妾无能怀任保全者，以着继嗣之微，贱人将起也。至其九月，流星如瓜，出于文昌，贯紫宫，尾委曲如龙，临于钩陈，此又章显前尤，着在内也。其后则有北宫井溢，南流逆理，数郡水出，流杀人民。后则讹言相传惊震，女童入殿，咸莫觉知。夫河者水阴，四渎之长，今乃大决，没漂陵邑，斯昭阴盛盈溢，违经絶纪之应也。乃昔之月，鼠巢于树，野鹊变色。五月庚子，鸟焚其巢太山之域。《易》曰：“鸟焚其巢，旅人先笑后号咷，丧牛于易，兇。”言王者处民上，如鸟之处巢也。不顾卹百姓，百姓畔而去之，若鸟之自焚也。虽先快意说笑，其后必号而无及也。百姓丧其君，若牛亡其毛也。故称兇。泰山，王者易姓告代之处，今正于岱宗之山，甚可惧也。三月癸未，大风自西摇祖宗寝庙，扬裂帷席，折拔树木，顿僵车辇，毁坏榄屋，灾及宗庙，足为寒心！四月己亥朔，日蚀东井，转旋且索，与旣无异。己犹戊也。亥复水也。明阴盛，咎在内。于戊己，亏君体，着絶世于皇极，显祸败及京都。于东井，变怪衆备，末重益大，来数益甚，成形之祸月以迫切，不救之患日寖娄深，咎败灼灼若此，岂可以忽哉！《书》云：“高宗彤日，粤有雊雉。祖己曰：‘惟先假王正厥事’。”又曰：“虽休勿休，惟敬五刑，以成三德。”卽饬椒房及掖庭耳。今皇后有所疑，便不便，其条刺，使大长秋来白之。吏拘于法，亦安足过？盖矫枉者过直，古今同之。且财币之省，特牛之祠，其于皇后，所以扶助德美，为华宠也。咎根不除，灾变相袭，祖宗且不血食，何戴侯也！传不云乎？“以约失之者鲜。”审皇后欲从其奢与？朕亦当法孝武皇帝也。如此，则甘泉、建章，可复兴矣。世俗岁殊，时变日化，遵事制宜，因时而移，旧之非者，何可放焉！君子之道，乐因循而重改作。昔鲁人为长府，闵子骞曰：“仍旧贯如之何？何必改作！”盖恶之也。《诗》云：“虽无老成人，尙有典刑。曾是莫听，大命以倾。”孝文皇帝，朕之师也。皇太后，皇后成法也。假使太后在彼时不如职，今见亲厚，又恶可以踰乎！皇后其刻心秉德，母违先后之制度，力谊勉行，称顺妇道，减省羣事，俭约为右。其孝东宫，母阙朔望，推诚永究，爰何不臧！养名显行，以息衆讙，垂则列妾，使有法焉。皇后深惟毋忽。
(汉书·外戚·孝成许后传》：于是省减椒房掖廷用度，皇后乃上疎，上于是采刘向、谷永之言以报。)
     
○报王凤(阳朔初)
    朕秉事不明，政事多阙，故天变娄臻，咸在朕躬。将军乃深引过自予，欲乞骸骨而退，则朕将何向焉？《书》不云乎？“公无困我。”务专精神，安心自持，期于亟瘳，称朕意焉。
(汉书·元后传》)
   
○报翟方进(绥和元年十二月)
    定陵侯长已伏其辜，君虽交通，《传》不云乎？“朝过夕改，君子与之。”君何疑焉？其专心壹意，毋怠医药以自持。
(汉书·翟方进传》)
    
○幼弱减死罪令(鸿嘉元年)
    年未满七岁，贼斗杀人及犯殊死者，上请廷尉以闻，得减死。
(汉书·刑法志》)
    
○鼎铭(绥和初)
    冦盗平，黄河淸。
(鼎録》)
    
<h2>☆哀帝</h2>
    
○尊定陶傅太后等诏(绥和二年五月) 7 BC
    《春秋》母以子贵，尊定陶太后曰恭皇太后，丁姬曰恭皇后，各置左右詹事，食邑如长信宫、中宫。
(汉书·哀纪》，又见孝元傅昭仪传》。)
    
○罢乐府官诏(绥和二年六月) 7 BC
    惟世俗奢泰文巧，而郑卫之声兴。夫奢泰则下不孙而国贫，文巧则趋末背本者衆；郑卫之声兴则淫辟之化流，而欲黎庶敦朴家给，犹浊其源而求其淸流，岂不难哉？孔子不云乎？“放郑声，郑声淫。”其罢乐府官，郊祭乐及古兵法武乐，在经非郑卫之乐者，条奏，别属他官。
(汉书·礼乐志》。按哀纪》亦载此诏，约文云：“郑声淫而乱乐，圣王所放，其罢乐府。”又见通典》一百四十一。)
    
○诏王莽 7 BC
    先帝委政于君而弃羣臣，朕得奉宗庙，诚嘉与君同心合意。今君移病求退，以着朕之不能奉顺先帝之意，朕甚悲伤焉。已诏尙书，待君奏事。
(汉书·王莽传》：莽上书乞骸骨，哀帝遣尙书令诏莽。)
    
○益封王根等诏(绥和二年六月) 7 BC
    曲阳侯根前在位，建社稷策；侍中太仆安阳侯舜，往时护太子家，导朕，忠诚专壹，有旧恩；新都侯莽，忧劳国家，执义坚固，庶几与为治，太皇太后诏休就第，朕甚闵焉。其益封根二千戸，舜五百戸，莽三百五十戸。以莽为特进，朝朔望。又还红阳侯立京师。
(汉书·元后传》)
    
○益封河间王良诏(绥和二年六月) 7 BC
    
    河间王良，丧太后三年，为宗室仪表，益封万戸。
(汉书·哀纪》，又见河间王德传》：哀帝下诏褒扬。)
    
○议限列名田诏(绥和二年六月) 7 BC against extravagance
    
    制节谨度，以防奢淫，为政所先，百王不易之道也。诸侯王、列侯、公主、吏二千石及豪富民，多畜奴婢，田宅亡限，与民争利，百姓失职，重困不足，其议限列。
(汉书·哀纪》)
    
○遣使循行水灾诏(绥和二年秋) 7 BC
     朕承宗庙之重，战战兢兢，惧失天心。间者日月亡光，五星失行，郡国比比地动。乃者河南、颍川部水出，流杀人民，败坏庐舍。朕之不德，民反蒙辜，朕甚惧焉。已遣光禄大夫循行擧籍，赐死者棺钱，人三千。其令水所伤县邑，及他郡国灾害什四以上，民赀不满十万，皆无出今年租赋。
(汉书·哀纪》)
     
○遣王根就国诏(绥和二年七月) 6 BC
    
    先帝遇根、况父子至厚也，今乃背忘恩义！以根尝建社稷之策，遣就国；免况为庶人，归故郡。根及况父商所荐擧为官者皆罢。
(汉书·元后传》)
   
○益封王莽诏(绥和二年) 6 BC
    新都侯莽，忧劳国家，执义坚固，朕庶几与为治。太皇太后诏莽就第，朕甚闵焉。其以黄邮聚戸三百五十益封莽，位特进，给事中，朝朔望见礼如三公，车驾乘缘车从。
(汉书·王莽传》)
    
○擧贤诏(建平元年二月) 6 BC
    
    盖闻圣王之治，以得贤为首。其与大司马、列侯、将军、中二千石、州牧、守相擧孝弟忄享厚能直言通政事，延于侧陋可亲民者，各一人。
(汉书·哀纪》)
    
○免孙宝诏(建平初) 6? BC
    制诏丞相、大司空：司隶宝奏故尙书仆射崇寃，请狱治尙书令昌。案崇近臣，罪恶暴着，而宝怀邪，附下罔上，以春月作诋欺，遂其姦心，盖国之贼也。《传》不云乎？“恶利口之覆邦家。”其免宝为庶人。
(汉书·孙宝传》)
    
○尊恭皇太后诏(建平二年四月) 5 BC
    汉家之制，推亲亲以显尊尊。定陶恭皇之号，不宜复称定陶。其尊恭皇太后曰帝太太后，称永信宫；恭皇后曰帝太后，称中安宫。立恭皇庙于京师，赦天下徒。
(汉书·哀纪》，又见外戚·孝元傅昭仪传》，有删节。)
    
○葬丁太后(建平二年六月) 5 BC
    朕闻夫妇一体，《诗》云：“谷则异室，死则同穴。”昔季武子成寝，杜氏之殡在西阶下，请合葬而许之。附葬之礼，自周兴焉。“郁郁乎文哉，吾从周。”孝子事亡如事存。帝太后宜起陵恭皇之园。
(汉书·哀纪》，又见外戚·定陶恭姬传。》)
    
○大赦改元诏(建平二年六月) 5 BC
     制诏丞相御史：盖闻《尙书》“五曰考终命”，言大运壹终，更纪天元人元考文正理，推历定纪，数如甲子也。朕以眇身，入继太祖，承皇天，总百僚，子元元，未有应天心之效。卽位出入三年，灾变数降，日月失度，星辰错缪，高下贸易，大异连仍，盗贼并起，朕甚惧焉，战战兢兢，惟恐陵夷。惟汉至今二百余载，历纪开元，皇天降非材之佑，汉国再获受命之符，朕之不德，曷敢不通？夫受天之元命，必与天下自新。其大赦天下，以建平二年为太初元将元年，号曰陈圣刘太平皇帝，漏刻以百二十为度。佈告天下，使明知之。
(汉书·李寻传》，又见哀纪》，有删节。又见文舘词林》六百六十八。)
     
○蠲除改元制书诏(建平二年二月) 5 BC 
     朕获保宗庙，为政不德，变异屡仍，恐惧战栗，未知所繇。待诏夏贺良等建言改元易号，增益漏刻，可以永安国家。朕信道不笃，过听贺良等言，冀为海内获福，卒无嘉应，久旱为灾。以问贺良等，对当复改制度，皆背经谊，违圣制，不合时宜。夫过而不改，是为过矣。六月甲子制书，非赦令也。皆蠲除之。贺良等反道惑衆，姦态当穷竟，皆下狱。
(汉书·李寻传》，又见哀纪》，有删节。)
     
○策诏王崇(建平三年九月) 4 BC
    朕以君有累世之美，故踰列次。在位以来，忠诚匡国未闻所繇，反怀诈谖之辞，欲以攀救旧姻之家，大逆之辜，擧错专恣，不遵法度，亡以示百僚。左迁为大司农。
(汉书·王吉传》)
    
○封傅商为汝昌侯诏(建平四年二月) 3 BC
    朕幼而孤，皇太太后躬自养育，免于襁褓，教道以礼，至于成人，惠泽茂焉。“欲报之德，皡天罔极。”前追号皇太太后父为崇祖侯，惟念德报未殊，朕甚恧焉。侍中光禄大夫商，皇太太后父同产子，小自保大，恩义最亲。其封商为汝昌侯，为崇祖侯后，更号崇祖为汝昌哀侯。
(汉书·郑崇传》)
    
○封董贤等诏(建平四年八月) 3 BC
     朕居位以来，寝疾未瘳，反逆之谋，相连不絶；贼乱之臣，近侍帷幄。前东平王云与后竭祝诅朕，使侍医伍宏等内侍案脉，几危社稷，殆莫甚焉。昔楚有子玉得臣，晋文为之侧席而坐；近事，汲黯折淮南之谋。今云等至有图弑天子逆乱之谋者，是公卿股肱莫能悉心务聪明以销厥未萌之故。赖宗庙之灵，侍中驸马都尉贤等发觉以闻，咸伏其辜。《书》不云乎？“用德章厥善。”其封贤为高安侯，南阳太守宠为方阳侯，左曹光禄大夫躬为宜陵侯。
(汉书·王嘉传》，又息夫躬传》载此诏，云躬、宠因贤以闻，封贤为高安侯，宠为方阳侯，躬为宜陵侯，食邑各千戸。)
     
○擧明习兵法诏(建平四年冬) 3 BC
    间者灾变不息，盗贼衆多，兵革之征，或颇着见。未闻将军恻然深以为意，简练戎兵，缮修干戈，器用滥恶，孰当督之？天下虽安忘战必危。将军与中二千石擧明习兵法有大虑者各一人，将军二人，诣公车。
(汉书·息夫躬传》)
    
○日蚀诏(元寿元年正月) 2 BC
     朕获保宗庙，不明不敏，夙夜忧劳，未皇宁息。惟阴阳不调，元元不赡，未睹厥咎。娄勅公卿，庶几有望。至今有司执法，未得其中，或上暴虐，假执获名，温良寛柔，陷于亡灭。是故残贼弥长，和睦日衰；百姓愁怨，靡所错躬。乃正月朔，日有蚀之，厥咎不远，在余一人。公卿大夫，其各悉心，勉师百寮，敦任仁人，黜远残贼，期于安民；陈朕之过失，无有所讳。其与将军、列侯、中二千石擧贤良方正能直言者各一人。大赦天下。
(汉书·哀纪》)
     
     xx
     
○左迁毋将隆诏(元寿元年) 2 BC
    制诏丞相、御史大夫：交让之礼兴，则虞、芮之讼息。隆位九卿，旣无以匡朝廷之不逮，而反奏请与永信宫争贵贱之贾，程奏显言，衆莫不闻。擧错不繇谊理，争求之名自此始，无以示百寮，伤化失俗。以隆前有安国之言，左迁为沛郡都尉。
(汉书·毋将隆传》)
    
○免傅嘉诏(元寿元年) 2 BC
    前为侍中，毁谮仁贤，诬诉大臣，令俊艾者久失其位。嘉倾覆巧伪，挟姦以罔上，崇党以蔽朝，伤善以肆意。《诗》不云乎？“谗人罔极，交乱四国。”其免嘉为庶人，归故郡。
(汉书·孔光传》)
    
○免息夫躬孙宠诏(元寿二年) 1 BC
    南阳太守方阳侯宠，素亡廉声，有酷恶之资，毒流百姓。左曹光禄大夫宜陵侯躬，虚造诈谖之策，欲以诖误朝廷。皆交游贵戚，趋权门为名。其免躬、宠官，遣就国。
(汉书·息夫躬传》。)
    
○诏上计丞史归告二千石(元寿二年)
     诏书殿下，禁吏无苛暴，丞史归告二千石，顺民所疾苦，急去残贼，审择良吏，无任苛刻。治狱决讼，务得其中，情诏忧百姓，困于衣食，二千石帅劝农桑，思称厚恩，有以赈赡之，无烦挠夺民时。今日公卿以下，务饬俭恪，奢侈过制度以益甚。二千石身帅，有以化之，民冗食者，请谕以法。养视疾病，致医药务治之诏书，无饰厨养，至今未变，又更过度，甚不称，归告二千石，务省约如法。且案不改者，长吏以闻。宫寺乡亭漏败，墙垣陁坏不治，无辨护者，不胜任，先自劾不应法，归告二千石听。
(续汉百官志》注引汉旧仪》)
     
○御史大夫勅上计丞吏
     诏书殿下，佈告郡国，臣下承宣无状，多不究，百姓不蒙恩被化，守长吏到郡，与二千石同力，为民兴利除害，务有以安之，称诏书。郡国有茂才不显者言，残民贪汚烦扰之吏，百姓所苦，务勿任用。方察不称者，刑罚务于得中，恶恶止其身，选擧民侈过度，务有以化之。问今岁善恶孰与往年。对上。问今年盗贼孰与往年，得无有羣辈大贼，对上。
(续汉·百官志》注引汉旧仪》)
     
○策免彭宣(建平元年十月)
    有司数奏言诸侯国人不得宿卫，将军不宜典兵马，处大位。朕惟将军任汉将之重，而子又前取淮阳王女，婚姻不絶，非汉之制。使光禄大夫曼赐将军黄金五十斤、安车驷马，其上左将军印绶，以关内侯归家。
(汉书·彭宣传》)
    
○策免何武(建平初)
    君擧错烦苛，不合衆心，孝声不闻，恶名流行，无以率示四方。其上大司空印绶，罢归就国。
(汉书·何武传》)
    
○策免师丹(建平初)
     夫三公者，朕之腹心也，辅善相过，匡率百僚，和合天下者也。朕旣不明，委政于公，间者阴阳不调，寒暑失常，变异娄臻，山崩地震，河决泉涌，流杀人民，百姓流连，无所归心，司空之职尤废焉。君在位出入三年，未闻忠言嘉谋，而反有朋党相进不公之名。乃者以挺力田议改币章示君，君内为朕建可改不疑，以君之言，博考朝臣，乃希衆雷同，外以为不便，令观听者归非于朕。朕隐忍不宣，为君受衍。朕疾夫比周之徒，虚伪坏化，寖以成俗，故屡以书饬君，几君省过求已，而反不受，退有后言。及君奏封事，传于道路，佈闻朝市，言事者以为大臣不忠，辜陷重辟，护虚采名，谤议匈匈，流于四方？腹心如此，谓疎者何？殆缪于二人同心之利焉，将何以率示羣下，附亲远方。朕惟君位尊任重，虑不周密，怀谖迷国，进退违命，反覆异言，甚为君耻之，非所以共承天地，永保国家之意。以君尝托傅位，未忍考于理，已诏有司赦君勿治。其上大司空高乐候印绶，罢归。
(汉书·师丹传》)
     
○策免傅喜(建平二年二月)
    君辅政，出入三年，未有昭然匡朕不逮，而本朝大臣，遂其姦心，咎繇君焉。其上大司马印绶，就第。
(汉书·傅喜传》)
    
○策免孔光(建平二年四月) 5 BC
     丞相者，朕之股肱，所与共承宗庙，统理海内，辅朕之不逮以治天下也。朕旣不明，灾异重仍，日月无光，山崩河决，五星失行，是章朕之不德而股肱之不良也。君前为御史大夫，翼辅先帝，出入八年，卒无忠言嘉谋，今相朕，出入三年，忧国之风复无闻焉。阴阳错谬，岁比不登，天下空虚，百姓饥馑，父子分散，流离道路，以十万数。而百官羣职旷废，以姦轨放纵，盗贼并起，或攻官寺，杀长吏。数以问君，君无憷惕忧惧之意，对毋能为。是以羣卿大夫咸惰哉莫以为意，咎由君焉。君秉社稷之重，总百僚之任，上无以匡朕之阙，下不能绥安百姓。《书》不云乎：“毋旷庶官，天工人其代之。”于乎，君其上丞相博山侯印绶，罢归。
(汉书·孔光传》)
     
○策萧育
    
    南郡盗贼，羣辈为害，朕甚忧之。以太守威信素着，故委南郡太守，之官，期于为民除害，安元元而已，亡拘于小文。
(汉书·萧望之附传》)
    
○册免丁明(元寿元年九月) 2 BC
     前东平王云贪欲上位，祠祭祝诅，云后舅伍宏以医待诏，与校秘书郎杨闳结谋反逆，祸甚迫切。赖宗庙神灵，董贤等以闻，咸伏其辜。将军从弟侍中奉车都尉吴、族父左曹屯骑校尉宣皆知宏及栩丹诸侯王后亲，而宣除用丹为御属，吴与宏交通厚善，数称荐宏。宏以附吴得兴其恶心，因医技进，几危社稷。朕以恭皇后故，不忍有云。将军位尊任重，旣不能明威立义，折消未萌，又不深疾云、宏之恶，而怀非君上，阿为宣、吴，反痛恨云等扬言为羣下所寃，又亲见言伍宏善医，死可惜也，贤等获封极幸。嫉妬忠良，非毁有功，于戏伤哉！盖“君亲无将，将而诛之”。是以季友鸩叔牙，春秋贤之；赵盾不讨贼，谓之弑君。朕甚闵将军陷于重刑，故以书饬。将军遂非不改，复与丞相嘉相比，令嘉有依，得以罔上。有司致法将军请狱治，朕惟噬肤之恩未忍，其上票骑将军印绶，罢归就第。
(汉书·董贤传》)
     
○册董贤为大司马大将军(元寿元年十二月)
    朕承天序，惟稽古建尔于公，以为汉辅。往悉尔心，统辟元戎，折冲绥远，匡正庶事，允执其中。天下之衆，受制于朕，以将为命，以兵为威，可不愼与！
(汉书·董贤传》)
    
    xx
    
○白太后
    皇帝闻太后诏，甚悲。大司马卽不起，皇帝卽不敢听政。
(汉书·王莽传》)
○报平当(建平三年三月)
    朕选于衆，以君为相，视事日寡，辅政未久，阴阳不调，冬无大雪，旱气为灾，朕之不德，何必君罪？君何疑而上书乞骸骨，归关内侯爵邑？使尙书令谭赐君养牛一，上尊酒十石。君其勉致医药以自持。
(汉书·平当传》)
   
○责问王嘉(元寿元年三月)
     相等前坐在位不尽忠诚，外附诸侯，操持两心，背人臣之义，今所称相等材美，足以相计除罪。君以道德，位在三公，以总方略一统万类分明善恶为职，知相等罪恶陈列，着闻天下，时辄以自劾，今又称誉相等，云为朝廷惜之。大臣擧错，恣心自在，迷国罔上，近由君始，将谓远者何！对状。
(汉书·王嘉传》：嘉奏封事，荐廷尉梁相等，后封还益董贤戸事，上发怒，召嘉诣尙书责问。)
   
○上书谢为皇太子
    臣幸得继父守籓为诸侯王，材质不足以假充太子之宫。陛下圣德寛仁，敬承祖宗，奉顺神祇，宜蒙福祐子孙千亿之报。臣愿且得留国邸，旦夕奉问起居，俟有圣嗣，归国守籓
(汉书·哀纪》：成帝征定陶王立为皇太子，谢曰云云，书奏天子报闻。)
    
(谨按：汉书》有平帝纪》，平帝诏书，皆莽白太后，太后下诏耳，今编入元后集》中，不列平帝名目，从其实也。)
    
<h2>☆吕后</h2>
        
○除重罪诏(元年)
    
    前日孝惠皇帝言欲除三族罪、妖言令，议未决而崩，今除之。
(汉书·吕后纪》)
    
○议定列侯功次诏(二年)
    高皇帝匡饬天下，诸有功者皆受分地为列侯，万民大安，莫不受休德。朕思念至于久远而功名不着，亡以尊大谊，施后世。今欲差次列侯功以定朝位，臧于高庙，世世勿絶，嗣子各袭其功位。其与列侯议定奏之。
(汉书·吕后纪》)
    
○废少帝诏(四年夏)
    凡有天下治为万民命者，盖之如天，容之如地；上有欢心以安百姓，百姓欣然以事其上，欢欣交通而天下治。今皇帝疾久不已，乃失惑惽乱，不能继嗣奉宗庙祭祀，不可属天下。其代之。
(史记·吕后纪》：帝壮，或闻其母死，非眞皇后子，乃出言曰：“后安能杀吾母而名我，我未壮，壮卽为变。”太后幽之永巷中，太后曰云云。汉书·吕后纪》作诏》。)
    
○议昭灵等尊号诏(七年)
    昭灵夫人，太上皇妃也；武哀侯、宣夫人，高皇帝兄姊也。号谥不称，其议尊号。
(汉书·吕后纪》)
    
○报匈奴冒顿书
    单于不忘弊邑，赐之以书，弊邑恐惧。退日自图，年老气衰，发齿堕落，行步失度，单于过听，不足以自汚。弊邑无罪，宜在见赦。窃有御车二乘，马二驷，以奉常驾。
(汉书·匈奴传》：高后时，冒顿寖骄，乃为书，使使遗高后，使大谒者张泽报书。)
    
<h2>☆元王皇后</h2>
○诏有司复甘泉泰畤等祠(永始三年十月)
     盖闻王者承事天地，交接泰一，尊莫着于祭祀孝武皇帝大圣通明，始建上下之祀，营泰畤于甘泉，定后土于汾阴，而神祇安之，飨国长久，子孙蕃滋，累世遵业，福流于今。今皇帝寛仁孝顺，奉循圣绪，靡有大愆，而久无继嗣。思其咎职，殆在徙南北郊，违先帝之制，改神祇旧位，失天地之心，以妨继嗣之福。春秋六十，未见皇孙，食不甘味，寝不安席，朕甚悼焉。《春秋》大复古，善顺祀。其复甘泉泰畤，汾阴后土如故，及雍五、畤陈宝祠在陈仓者。
(汉书·郊祀志下》)
○治问成帝发病状诏(绥和二年三月)
    皇帝暴崩，羣衆讙哗怪之。掖庭令辅等在后庭左右，侍燕迫近，杂与御史、丞相、廷尉治问皇帝起居发病状。
(汉书·外戚传下》，成帝崩，民间归罪赵昭仪，皇太后诏大司马莽、丞相大司空云云，赵昭仪自杀。)
○诏有司复长安南北郊(绥和二年三月)
    皇帝卽位，思顺天心，遵经义，定郊礼，天下说喜，惧未有皇孙，故复甘泉泰畤，汾阴后土，庶几获福。皇帝恨难之，卒未得其祐。其复南北郊长安如故，以顺皇帝之意也。
(汉书·郊祀志下》：成帝崩，皇太后诏有司。)
○诏有司复甘泉泰畤汾阴后土祠(建平三年十一月)
    皇帝孝顺，奉承圣业，靡有解怠，而久疾未瘳。夙夜惟思，殆继体之君不宜改作。春秋大复古，其复甘泉泰畤汾阴后土祠如故。
(汉书·郊祀志下》，明年复令太皇太后诏有司。)
○贬徙赵太后诏(元寿二年七月)
    前皇太后与昭仪俱侍帷幄，姊弟专宠锢寝。执贼乱之谋，残灭继嗣，以危宗庙，悖天犯祖，无为天下母之义。贬皇太后为孝成皇后，徙居北宫。
(汉书·外戚·孝成赵皇后传》：哀帝崩，王莽白太后，诏有司。)
○令傅皇后退居桂宫诏(元寿二年七月)
    定陶共王太后与孔乡侯晏同心合谋，背恩忘本，专恣不轨，与至尊同称号，终没，至乃配食于左坐，悖逆无道。今令孝哀皇后退就桂宫。
(汉书·外戚·孝哀傅皇后传》：哀帝崩，王莽白太皇太后下诏。)
○废赵皇后诏(元寿二年八月)
    皇后自知罪恶深大，朝请希阔，失妇道，无共养之礼，而有狼虎之毒，宗室所怨，海内之雠也，而尙在小君之位，诚非皇天之心。夫小不忍乱大谋，恩之所不能已者义之所割也，今废皇后为庶人，就其园。
(汉书·外戚传》)
○禁擧赦前事诏(元寿二年九月)
     夫赦令者，将与天下更始，诚欲令百姓改行洁己，全其性命也。往者有司多擧奏赦前事，累增罪过，诛陷亡辜，殆非重信愼刑，洒心自新之意也。及选擧者，其历职更事有名之士，则以为难保，废而弗擧，甚谬于赦小过擧贤材之义。诸有臧及内恶未发而荐擧者，皆勿案验，令士厉精乡进，不以小疵妨大材。自今以来，有司无得陈赦前事置奏上。有不如诏书为亏恩，以不道论。定着令，佈告天下，使明知之。
(汉书·平纪》)
○令王莽勿辞安汉公诏(元始元年正月)
    “无偏无党，王道荡荡。”属有亲者，义不得阿。君有安宗庙之功，不可以骨肉故蔽隐不扬，君其勿辞。
(汉书·王莽传上》)
    君以选故而辞以疾，君任重，不可阙，以时亟起。
(汉书·王莽传上》)
○益封孔光等四辅诏(元始元年正月)
     太傅博山侯光宿卫四世，世为傅相，忠孝仁笃，行义显着，建议定策，益封万戸，以光为太师，与四辅之政。车骑将军安阳侯舜，积累仁孝，使迎中山王，折冲万里，功德茂着，益封万戸，以舜为太保。左将军光禄勋丰宿卫三世，忠信仁笃，使迎中山王，辅导共养，以安宗庙，封丰为广阳侯，食邑五千戸，以丰为少傅。皆授四辅之职，畴其爵邑，各赐第一区。侍中奉车都尉邯宿卫勤劳，建议定策，封邯为承阳侯，食邑二千四百戸。
(汉书·王莽传上》)
○以王莽为太傅诏(元始元年正月)
     大司马新都侯莽三世为三公，典周公之职，建万世策，功德为忠臣宗，化流海内，远人慕义，越裳氏重译献白雉。其以召陵、新息二县戸二万八千益封莽，复其后嗣，畴其爵邑，封加如萧相国，以莽为太傅，干四辅之事，号曰安汉公。以故萧相国甲第为安汉公第，定着于令，传之无穷。
(汉书·王莽传上》)
○听王莽让益封诏(元始元年正月)
    公自期百姓家给，是以听之。其令公奉、舍人、赏赐皆倍故。百姓家给人足，大司徒、大司空以闻。
(汉书·王莽传上》)
    
○拜平帝母卫姬为中山孝王后诏(元始元年六月)
     中山孝王后深分明为人后之义，条陈故定陶傅太后、丁姬悖天逆理，上僣位号，徙定陶王于信都，为共王立庙于京师，如天子制，不畏天命，侮圣人言，坏乱法度，居非其制，称非其号。是以皇天震怒，火烧其殿，六年之间大命不遂，祸殃仍重，竟令孝哀帝受其余灾，大失天心，夭命暴崩，又令共王祭祀絶废，精魂无所依归。朕惟孝王后深说经义，明镜圣法，惧古人之祸败，近事之咎殃，畏天命，奉圣言，是乃久保一国，长获天禄，而令孝王永享无疆之祀，福祥之大者也。朕甚嘉之。夫褒义赏善，圣王之制，其以中山故安戸七千益中山后汤沐邑，加赐及中山王黄金各百斤，增傅相以下秩。
(汉书·外戚·中山卫姬传》)
     
○封王坚固为卭成侯诏(元始元年)
    孝宣王皇后，朕之姑，深念奉质共修之义，恩结于心。惟卭成共侯国废祀絶，朕甚闵焉。其封共侯曾孙坚固为卭成侯。
(汉书·外戚·孝宣王皇后传》：元始中，成帝太后下诏。案外戚·恩泽侯表》作元始元年，知卽太皇太后也。)
○令王莽平决奏事诏(元始元年)
     皇帝幼年，朕且统政，比加元服。今衆事烦碎，朕春秋高，精气不堪，殆非所以安躬体而育养皇帝者也。故选忠贤，立四辅，羣下劝职，永以康宁。孔子曰：“巍巍乎，舜禹之有天下而不与焉！”自今以来，惟封爵乃以闻。他事，安汉公、四辅平决，州牧二千石及茂材吏初除奏事者，辄引入至近署对安汉公，考故官，问新职，以知其称否。
(汉书·王莽传上》)
○还傅喜诏(元始初)
    高武侯喜姿性端悫，论议忠直，虽与故定陶太后有属，然终不顺指从邪，介然守节，以故斥逐就国。传不云乎？“岁寒然后知松柏之后凋也。”其还喜长安，以故高安侯莫府赐喜，位特进，奉朝请。
(汉书·傅喜传》)
○罢申屠刚诏
    刚所言僻经妄说，违背大义，其罢归田里。
(后汉·申屠刚传》平帝时，擧贤良方正对策。莽令太后下诏。)
○更名诏(元始二年春)
    皇帝二名，通于器物，今更名，合于古制。使太师光奉太牢告祠高庙。
(汉书·平纪》)
○赐公孙弘子孙当为后者爵诏(元始二年四月)
     太皇太后诏大司徒大司空，盖闻治国之道，富民为始；富民之要，在于节俭。《孝经》曰：“安上治民，莫善于礼。”“礼，与奢也宁俭。”昔者管仲相齐桓，霸诸侯，有九合一匡之功，而仲尼谓之不知礼，以其奢泰侈拟于君故也。夏禹卑宫室，恶衣服，后圣不循。由此言之，始之盛也。(“始”一作“治”。)德优矣，莫高于俭。俭化俗民，则尊卑之序得，而骨肉之恩亲，争讼之原息。斯乃家给人足，刑错之本也欤？可不务哉！夫三公者，百寮之率，万民之表也。未有树直表而得曲影者也。孔子不云乎：“子率以正，孰敢不正？”“擧善而教不能则劝。”维汉兴以来，股肱宰臣，身行俭约，轻财重义，较然着明，未有若故丞相平津侯公孙弘者也。位在丞相，而为佈被，脱粟之饭，不过一肉。故人所善宾客，皆分奉禄以给之，无有所余。诚内自克约，而外从制。汲黯诘之，乃闻于朝，此可谓减于制度而可施行者也。德优则行，否则止，与内奢泰而外为诡服以钓虚誉者殊科。以病乞骸骨，孝武皇帝卽制曰：“赏有功，褒有德，善善恶恶，君宜知之。其省思虑，存精神，辅以医药。”赐告治病牛酒杂帛。居数月，有瘳，视事。至元狩二年，竟以善终于相位。夫知臣莫若君，此其效也。弘子度嗣爵，后为山阳太守，坐法失侯。夫表德章义，所以率俗厉化，圣王之制，不易之道也。其赐弘后子孙之次当为后者，爵关内侯，食邑三百戸，征诣公车，上名尙书，朕亲临拜焉。
(史记·平津侯传》附録，又略见汉书·公孙弘传》。)
○诏羣臣(元始二年)
     盖闻母后之义，思不出乎门阈，国不蒙祐皇帝年在襁褓，未任亲政，战战兢兢，惧于宗庙之不安。国家之大纲，微朕孰当统之？是以孔子见南子，周公居摄，盖权时也。勤身极思，忧劳未绥，故国奢则视之以俭，矫枉者过其正，而朕不身帅，将谓天下何！夙夜梦想，五谷丰孰，百姓家给，比皇帝加元服，委政而授焉。今诚未皇于轻靡而备味，庶几与百僚有成，其勗之哉。
(汉书·王莽传上》：莽帅羣臣奏愿遵帝王之常服，复太官之法膳，又令太后下诏。)
○诏王莽(元始二年)
    闻公菜食，忧民深矣。今秋幸孰，公勤于职，以时食肉，爱身为国。
(汉书·王莽传上》)
○勿采王莽女诏(元始三年春)
    王氏女，朕之外家，其勿采。
(汉书·王莽传上》)
○为平帝纳采王莽女诏(元始三年春)
    遣大司徒、大司空策告宗庙，杂加卜筮，皆曰：兆遇金水王相，卦遇父母得位，所谓康强之占，逢吉之符也。
(汉书·王莽传上》。)
○诏王莽(元始三年)
    夫唐尧有丹朱，周文王有管、蔡，此皆上圣亡奈下愚子何，以其性不可移也。公居周公之位，辅成王之主，而行管、蔡之诛，不以亲亲害尊尊，朕甚喜之。昔周公诛四国之后，大化乃成，至于刑错，公其专意翼国，期于致平。
(汉书王莽传上》：莽子宇使吕寛夜持血洒莽第门，莽执宇送狱，饮药死，甄邯等白太后下诏。)
○非坐不道无得系妇女老弱诏(元始四年正月)
     盖夫妇正则父子亲，人伦定矣。前诏有司复贞妇，归女徒，诚欲以防邪辟，全贞信。及眊悼之人刑罚所不加，圣王之所制也。惟苛暴吏多拘系犯法者亲属，妇女老弱，构怨伤化，百姓苦之。其明勅百寮，妇女非身犯法，及男子年八十以上七岁以下，家非坐不道，诏所名捕，它皆无得系。其当验者，卽验问，定着令。
(汉书·平纪》，又见通典》一百六十三。)
○诏孔光等(元始四年四月)
    公每见，叩头流涕固辞，今移病，固当听其让，令视事邪？将当遂行其赏，遣归就第也？
(汉书·王莽传上》)
○许刻宰衡太傅大司马印章诏(元始四年)
    可。韨如相国，朕亲临授焉。
(汉书·王莽传上》)
○答羣臣请加王莽九钖诏(元始四年)
    可。其议九钖之法。
(汉书·王莽传上》)
    
○诏孔光(元始四年)
     太师光，圣人之后，先师之子，德行纯淑，道术通明，居四辅职，辅导于帝。今年耆有疾，俊艾大臣，惟国之重，其犹不可以阙焉。《书》曰：“无遗耉老。”国之将兴，尊师而重傅。其令太师毋朝，十日一赐餐。赐太师灵寿杖，黄门令为太师省中坐置几，太师入省中用杖，赐餐十七物，然后归老于第，官属按职如故。
(汉书·孔光传》，又书抄》五十二引汉官仪》三条，并云元始元年，与汉书》为异。)
     
○置宗师诏(元始五年正月)
     盖闻帝王以德抚民，其次亲亲以相及也。昔尧睦九族，舜惇敍之。朕以皇帝幼年，且统国政，惟宗室子皆太祖高皇帝子孙及兄弟吴顷、楚元之后，汉元至今，十有余万人，虽有王侯之属，莫能相纠，或陷入刑罪，教训不至之咎也。传不云乎？“君子笃于亲，则民兴于仁。”其为宗室自太上皇以来族亲，各以世氏，郡国置宗师以纠之，致教训焉。二千石选有德义者以为宗师。考察不从教令有寃失职者，宗师得因邮亭书言宗伯，请以闻。常以岁正月赐宗师帛各十匹。
(汉书·平纪》)
○议九钖礼仪诏(元始五年)
     可。唯公功德光于天下，是以诸侯王、公、列侯、宗室、诸生、吏民翕然同辞，连守阙庭，故下其章。诸侯、宗室辞去之日，复见前重陈虽晓喩罢遣，犹不肯去。告以孟夏将行厥赏，莫不欢恱，称万岁而退。今公每见，辄流涕叩头言愿不受赏，赏卽加不敢当位。方制作未定，事须公而决，故且听公。制作毕成，羣公以闻，究于前议，其九钖礼仪亟奏。
(汉书·王莽传上》)
○封刘歆王恽等列侯诏(元始五年正月)
    羲和刘歆等四人使治明堂、辟廱，令汉与文王灵台、周公作洛同符。太仆王恽等八人使行风俗，宣明德化，万国齐同。皆封为列侯。
(汉书·平纪》)
○改葬傅太后及丁姬诏(元始五年)
    因故棺为致椁作冢，祠以太牢。谒者护汉书·外戚·定陶丁姬传》)
○封师丹为义阳侯诏(元始五年)
     夫褒有德，赏有功，先圣之制，百王不易之道也。故定陶太后造称僣号，甚悖义礼。关内侯师丹端诚于国，不顾患难，执忠节，据圣法，分明尊卑之制，确然有柱石之固，临大节而不可夺，可谓社稷之臣矣。有司条奏邪臣建定称号者已放退，而丹功赏未加，殆缪乎先赏后罚之义，非所以章有德报厥功也。其以厚丘之中乡戸二千一百封丹为义阳侯。
(汉书·师丹传》)
○诏赐免马宫策(元始五年)
     太师大司徒扶德侯上书言：“前以光禄勋议定陶共王母谥，曰妇人以夫爵尊为号，谥宜曰孝元傅皇后，称渭陵东园。”臣知妾不得体君，卑不得敌尊，而希指雷同，诡经辟说，以惑误上。为臣不忠，当伏斧钺之诛，幸蒙洒心自新，又令得保首领。伏自惟念，入称四辅，出备三公，爵为列侯，诚无颜复望阙庭，无心复居守府，无宜复食国邑。愿上太师大司徒扶德侯印绶，避贤者路。”下君章有司，皆以为四辅之职，为国维纲，三公之任，鼎足承君，不有鲜明固守，无以居位。如君言至诚可听，惟君之恶，在洒心前，不敢文过，朕甚多之，不夺君之爵邑，以着“自古皆有死之义，其上太师大司徒印绶使者，以侯就第。
(汉书·马宫传》：莽以太皇太后诏赐宫策。)
○出平帝媵妾诏(元始五年十二月)
    皇帝仁惠，无不顾哀，每疾一发，气辄上逆，害于言语，故不及有遗诏。其出媵妾，皆归家得嫁，如孝文时故事。
(汉书·平纪》)
○令安汉公居摄诏(元始五年十二月)
     盖闻天生衆民，不能相治，为之立君以统理之。君年幼稺，必有寄托而居摄焉，然后能奉天施而成地化，羣生茂育。《书》不云乎？“天工，人其代之。”朕以孝平皇帝幼年，且统国政，几加元服，委政而属之。今短命而崩，呜唿哀哉！已使有司征孝宣皇帝玄孙二十三人，差度宜者，以嗣孝平皇帝之后。玄孙年在襁褓，不得至德君子，孰能安之？安汉公莽辅政三世，比遭际会，安光汉室，遂同殊风，至于制作，与周公异世同符。今前辉光嚣，武功长通上言丹石之符，朕深思厥意，云为皇帝者，乃摄行皇帝之事也。夫有法成易，非圣人者亡法。其令安汉公居摄践祚，如周公故事，以武功县为安汉公采地，名曰汉光邑。具礼仪奏。
(汉书·王莽传上》)
○封刘嘉为师礼侯诏(居摄元年)
    惟嘉父子兄弟，虽与崇有属，不敢阿私，或见萌芽，相率告之，及其祸成，同共雠之，应合古制，忠孝着焉。其以杜衍戸千封嘉为师礼侯，嘉子七人，皆赐爵关内侯。
(汉书·王莽传上》)
○封孔光孙等诏(居摄元年)
    故太师光虽前薨，功效已列。太保舜、大司空丰、轻车将军邯、步兵将军建皆为诱进单于筹策，又典灵台、明堂、辟雍、四郊，定制度，开子午道，与宰衡同心说德，合意并力，功德茂着。封舜子匡为同心侯，林为说德侯，光孙寿为合意侯，丰孙匡为并力侯。益邯、建各三千戸。
(汉书·王莽传上》)
○进封莽二子及兄子诏(居摄三年)
    进摄皇帝子褒新侯安为新擧公，赏都侯临为褒新公，封光为衍功侯。
(汉书·王莽传上》)
○册罢董贤(元寿二年六月)
    间者以来，阴阳不调，灾害并臻，元元蒙辜。夫三公，鼎足之辅也。高安侯贤未更事理，为大司马，不合衆心，非所以折冲绥远也。其收大司马印绶，罢归第。
(汉书·董贤传》：哀帝崩，莽使谒者以太后诏卽阙下册贤，卽日与妻皆自杀。按平纪》载太皇太后诏曰：大司马贤年少不合衆心，其上印绶罢卽此册约文。)
○策免彭宣(元寿二年七月)
    惟君视事日寡，功德未效，迫于老眊昏乱，非所以辅国家，绥海内也。使光禄勋丰册诏君，其上大司空印绶，便就国。
(汉书·彭宣传》：哀帝崩，莽白太后策宣。)
○策王莽为安汉公(元始元年正月)
    汉危无嗣，而公定之；四辅之职，三公之任，而公干之；羣僚衆位，而公宰之；功德茂着，宗庙以安，盖白雉之瑞，周成象焉。故赐嘉号曰安汉公，辅翼于帝，期于致平，母违朕意。
(汉书·王莽传上》)
○策遣龚胜邴汉(元始二年六月)
     惟元始二年六月庚寅，光禄大夫、太中大夫耆艾二人，以老病罢。太皇太后使谒者仆射策诏之曰：盖闻古者有司，年至则致仕，所以恭让而不尽其力也。今大夫年至矣，朕愍以官职之事烦大夫，其上子若孙若同产、同产子一人。大夫其修身守道，以终高年。赐帛及行道舍宿，岁时羊酒衣衾，皆如韩福故事。
(汉书·两龚传》：哀帝崩，王莽秉政。胜与太中大夫邴汉俱乞骸骨，于是王莽依韩福故事，白遣胜、汉策。)
    
○策安汉公九钖文(元始五年五月)
     惟元始五年五月庚寅，太皇太后临于前殿，延登，请诏之曰：公进，虚听朕言。前公宿卫孝成皇帝十有六年，纳策尽忠，白诛故定陵侯淳于长，以弥乱发姦，登大司马，职在内辅。孝哀皇帝卽位，骄妾窥欲，姦臣萌动，公手劾高昌侯董宏，改正故定陶共王母之僣坐。自是之后，朝臣论议，靡不据经。以病辞位，归于第家，为贼臣所陷。就国之后，孝哀皇帝觉寤，复还公长安，临病加剧，犹不忘公，复特进位。是夜仓卒，国无储主，姦臣充朝，危殆甚矣。朕惟定国之计，莫宜于公，引纳于朝，卽日罢退高安侯董贤，转漏之间，忠策辄建，纲纪咸张。绥和、元寿，再遭大行，万事毕擧，祸乱不作。辅朕五年，人伦之本正，天地之位定。钦承神祇，经纬四时，复千载之废，矫百世之失，天下和会，大衆方辑。《诗》之《灵台》，《书》之《作雒》，镐京之制，商邑之度，于今复兴。昭章先帝之元功，明着祖宗之令德，推显严父配天之义，修立郊禘宗祀之礼，以光大孝。是以四海雍雍，万国慕义，蛮夷殊俗，不召自至，渐化端冕，奉珍助祭。寻旧本道，遵术重古，动而有成，事得厥中。至德要道，通于神明，祖考嘉享。光耀显章，天符仍臻，元气大同。麟凤龟龙，衆祥之瑞，七百有余。遂制礼作乐，有绥靖宗庙社稷之大勋。普天之下，惟公是赖，官在宰衡，位为上公。今加九命之钖，其以助祭，共文武之职，乃遂及厥祖。于戏，岂不休哉！
(汉书·王莽传上》)
○与成帝书前所道尙未效，富平侯反复来，其能黙乎？(汉书·敍传》)
    
<h2>☆定陶傅太后</h2>
○诏丞相御史遣傅喜就国
    高武侯喜无功而封，内怀不忠，附下罔上，与故大司空丹同心背畔，放命圮族，亏损德化，罪恶虽在赦前，不宜奉朝请，其遣就国。
(汉书·傅喜传》)
    
    
<h2>☆王莽</h2>
○上书让定策功赏
    臣与孔光、王舜、甄丰、甄邯共定策，今愿独条光等功赏，寝置臣莽，勿随辈列。
(汉书·王莽传上》)
○上书助给贫民
    愿出钱百万，献田三十顷，付大司农助给贫民。
(汉书·王莽传上》)
○受宰衡上书
     臣以元寿二年六月戊午仓卒之夜，以新都侯引入未央宫；庚申拜为大司马，充三公位；元始元年正月丙辰拜为太傅，赐号安汉公，备四辅官；今年四月甲子复拜为宰衡，位上公。臣莽伏自惟，爵为新都侯，号为安汉公，官为宰衡、太傅，大司马，爵贵号尊官重，一身蒙大宠者五，诚非鄙臣所能堪。据元始三年，天下岁已复，官属宜皆置。《谷梁传》曰：“天子之宰，通于四海。”臣愚以为，宰衡官以正百僚平海内为职，而无印信，名实不副。臣莽无兼官之材，今圣朝旣过误而用之，臣请御史刻宰衡印章曰“宰衡太傅大司马印”，成，授臣莽，上太傅与大司马之印。
(汉书·王莽传上》)
○上书辞赏新野田
     臣以外属，越次备位，未能奉称。伏念圣德纯茂，承天当古，制礼以治民，作乐以移风，四海奔走，百蛮并轃，辞去之日，莫不陨涕。非有欵诚，岂可虚致？自诸侯王已下至于吏民，咸知臣莽上与陛下有葭莩之故，又得典职，每归功列德者，辄以臣莽为余言。臣见诸侯面言事于前者，未尝不流汗而惭愧也。虽性愚鄙，至诚自知，德薄位尊，力少任大，夙夜悼栗，常恐汚辱圣朝。今天下治平，风俗齐同，百蛮率服，皆陛下圣德所自躬亲，太师光、太保舜等辅政佐治，羣卿大夫莫不忠良，故能以五年之间至致此焉。臣莽实无奇策异谋。奉承太后圣诏，宣之于下，不能得什一；受羣贤之筹画，而上以闻，不能得什伍。当被无益之辜，所以敢且保首领须臾者，诚上休陛下余光，而下依羣公之故也。陛下不忍衆言，辄下其章于议者。臣莽前欲立奏止，恐其遂不肯止。今大礼已行，助祭者毕辞，不胜至愿，愿诸章下议者皆寝勿上，使臣莽得尽力毕制礼作乐事。事成，以传示天下，与海内平之。卽有所间非，则臣莽当被诖上误朝之罪；如无他谴，得全命赐骸骨归家，避贤者路，是臣之私愿也。惟陛下哀怜财幸！
(汉书·王莽传上》)
○白太后示俭
    亲承前孝哀丁、傅奢侈之后，百姓未赡者多，太后宜且衣缯练，颇捐膳，以视天下。
(汉书·王莽传上》：莽欲以虚名说太后，白言。)
○白太后隔絶卫氏
    前哀帝立，背恩义，自贵外家丁、傅，挠乱国家，几危社稷。今帝以幼年复奉大宗，为成帝后，宜明一统之义，以戒前事，为后代法。
(汉书·王莽传上》：初莽欲擅权，白太后。于是帝母卫姬、帝舅卫宝、宝弟玄，皆留中山，不得至京师。)
○奏请太后安养
     陛下春秋尊，久衣重练，减御膳，诚非所以辅精气，育皇帝，安宗庙也。臣莽数叩头省戸下，白争未见许。今幸赖陛下德泽，间者风雨时，甘露降，神芝生，蓂荚、朱草，嘉禾，休征同时并至。臣莽等不胜大愿，愿陛下爱精休神，阔略思虑，遵帝王之常服，复太官之法膳，使臣子各得尽欢心，备共养。唯哀省察！
(汉书·王莽传上》)
○奏请为平帝纳后
    皇帝卽位三年，长秋宫未建，掖廷媵未充。乃者，国家之难，本从亡嗣，配取不正。请考论《五经》，定取礼，正十二女之义，以广继嗣。博采二王后及周公孔子世列侯在长安者适子女。
(汉书·王莽传上》)
○上言己女不与选
    身亡德，子材下，不宜与衆女并采。
(汉书·王莽传上》)
○谢益封国邑
    臣莽子女诚不足以配至尊，复听衆议，益封臣莽。伏自惟念，得托肺腑，获爵土，如使子女诚能奉称圣德，臣莽国邑足以共朝贡，不须复加益地之宠。愿归所益。
(汉书·王莽传上》)
○奏诛子宇
    宇为吕寛等所诖误，流言惑衆，恶与管蔡同罪，臣不敢隐，其诛。
(汉书·王莽传上》)
○奏罢悼园南陵云陵园
     本始元年丞相义等议，谥孝宣皇帝亲曰悼园，置邑三百家。至元康元年，丞相相等奏，父为士，子为天子，祭以天子，悼园宜称尊号曰“皇考”，立庙，益故奉园民满千六百家，以为县。臣愚以为皇考庙本不当立，累世奉之，非是。又孝文太后南陵、孝昭太后云陵园，虽前以礼不复修，陵名未正。谨与大司徒晏等百四十七人议，皆曰孝宣皇帝以兄孙继统为孝昭皇帝后，以数，故孝元世以孝景皇帝及皇考庙亲未尽，不毁。此两统贰父，违于礼制。案义奏亲谥曰“悼”，裁置奉邑，皆应经义。相奏悼园称皇考，立庙，益民为县，违离祖统，乖缪本义。父为士，子为天子，祭以天子者，乃谓若虞舜、夏禹、殷汤、周文、汉之高祖受命而王者也，非为继祖统为后者也。臣请皇高祖考庙奉明园毁勿修，罢南陵、云陵为县。
(汉书·韦玄成传》：平帝元始中，大司马王莽奏，奏可。)
○奏定郊祀
     帝王之义，莫大于承天，承天之序，莫重于效祀。祭天于南，就阳位，祀地于北，主阴。义圜丘象天，方泽则地，圆方因体，南北从位，燔燎升气，瘗埋就类。牲欲茧栗，味尙淸玄。器成匏勺，贵诚因质。天地神所统，故类乎上帝，禋于六宗，望秩山川，班于羣臣，皇天后土，随土所在，而事祐焉。甘泉太阴，河东少阳，咸失厥位，不合礼制。圣王之制，必上当天心，下合地意，中考人事，故曰恺悌君子，求福不囘。囘而求福，厥路不通，在《易》泰卦，干坤合体。天地交通，万物聚出。其律太簇，天子亲郊天地，先祖配天，先妣配地，阴阳之别。以日冬至祀天，夏至祀后土。君不省方而使有司。六宗，日月星，山川海，星则北辰，川卽河，山岱宗。三光衆明，山阜百川，衆流淳汚，皐泽以类相属，各数秩望相序。
(续汉·祭祀志》上注补引黄图元始仪》：元始四年，宰衡莽奏。)
○奏复长安南北郊
     王者父事天，故爵称天子。孔子曰：“人之行莫大于孝，孝莫大于严父，严父莫大于配天。”王者尊其考，欲以配天，缘考之意，欲尊祖。推而上之，遂及始祖。是以周公郊祀后稷以配天，宗祀文王于明堂以配上帝。《礼记》天子祭天地及山川，岁遍。《春秋谷梁传》以十二月下辛卜，正月上辛郊。高皇帝受命，因雍四畤，起北畤，而备五帝，未共天地之祀。孝文十六年用新垣平，初起渭阳五帝庙，祭泰一、地祇，以太祖高皇帝配。日冬至祠泰一，夏至祠地祇，皆并祠五帝，而共一牲，上亲郊拜。后平伏诛，乃不复自亲，而使有司行事。孝武皇帝祠雍，曰：“今上帝朕亲郊，而后土无祠，则礼不答也。”于是元鼎四年十一月甲子始立后土祠于汾阴。或曰，五帝，泰一之佐，宜立泰一。五年十一月癸未始立泰一祠于甘泉，三岁一郊，与雍更祠，亦以高祖配，不岁事天，皆末应古制。建始元年，徙甘泉泰畤河东后土于长安南北郊。永始元年三月，以未有皇孙，复甘泉、河东祠。绥和二年，以卒不获祐，复长安南北郊。建平三年，惧孝哀皇帝之疾未瘳，复甘泉、汾阴祠，竟复无福。臣谨与太师孔光、长乐少府平晏、大司农左咸、中垒校尉刘歆、大中大夫朱阳、博士薛顺、议郎国由等六十七人议，皆曰宜如建始时丞相匡衡等议，复长安南北郊如故。
(汉书·郊祀志下》：平帝元始五年，大司马王莽奏言。)
○奏改郊祀礼
     《周官》天坠之祀，乐有别有合。其合乐曰“以六律、六钟、五声、八音、六舞、大合乐”祀天神，祭地祇，祀四望，祭山川，享先妣先祖。凡六乐，奏六歌，而天地神祇之物皆至。四望，盖谓日月星海也。三光高而不可得亲，海广大无限界，故其乐同。祀天则天文从，祀地则地理从。三光，天文也。山川，地理也。天地合祭，先祖配天，先妣配地，其谊一也。天地合精，夫妇判合。祭天南郊，则以地配，一体之谊也。天地位皆南乡，同席，地在东，共牢而食。高帝、高后配于坛上，西乡，后在北，亦同席共牢。牲用茧栗，玄酒陶匏。《礼记》曰：“天子籍田千亩以祀天地。由是言之，宜有黍稷。天地用牲一，燔燎瘗薶用牲一，高帝、高后用牲一。天用牲左，及黍稷，燔尞南郊；地用牲右，及黍稷，瘗于北郊。其旦，东乡再拜朝日；其夕，西乡再拜夕月。然后孝弟之道备，而神祇嘉享，万福降辑。此天地合祀，以祖妣配者也。其别乐曰：“冬日至，于地上之圜丘奏乐六变，则天神皆降；夏日至，于泽中之方丘奏乐八变，则地祇皆出。”天地有常位，不得常合，此其各特祀者也。阴阳之别于日冬夏至，其会也以孟春正月上辛若丁。天子亲合祀天地于南郊，以高帝、高后配。阴阳有离合，《易》曰：“分阴分阳，迭用柔刚。”以日冬至，使有司奉祠南效，高帝配而望羣阳；日夏至，使有司奉祭北郊，高后配而望羣阴：皆以助致微气，通道幽弱。当此之时，后不省方，故天子不亲而遣有司，所以正承天顺地，复圣王之制，显太祖之功也。渭阳祠勿复修。羣望未悉定，定复奏。
(汉书·郊祀志下》：莽又颇改其礼。又略见御览五百二十九引三辅黄图》：宰衡王莽奏。)
○奏分羣神为五部兆
     《书》曰：“类于上帝，禋于六宗。”欧阳、大小夏侯三家说六宗，皆曰上不及天，下不及地，旁不及四方，在六者之间，助阴阳变化，实一而名六，名实不相应。《礼记》祀典，功施于民则祀之。天文日月星辰，所昭仰也；地理山川海泽，所生殖也。《易》有八卦，《干坤》六子，水火不相逮，雷风不相悖，山泽通气，然后能变化，旣成万物也。臣前奏徙甘泉泰畤、汾阳后土皆复于南北郊。谨案周官》“兆五帝于四郊”，山川各因其方，今五帝兆居在雍五畤，不合于古。又日月雷风山泽，《易》卦六子之尊气，所谓六宗也。星辰水火沟渎，皆六宗之属也。今或未特祀，或无兆居。谨与太师光、大司徒宫、羲和歆等八十九人议，皆曰天子父事天，母事地，今称天神曰皇天上帝，泰一兆曰泰畤，而称地祇曰后土，与中央黄灵同，又兆北郊未有尊称。宜令地祇称皇地后祇，兆曰广畤，《易》曰“方以类聚，物以羣分。”分羣神以类相从为五部，兆天地之别神：中央帝黄灵后土畤：及日庙、北辰、北斗、塡星，中宿中宫于长安城之未地兆；东方帝太昊靑灵句芒畤及雷公、风伯庙、岁星、东宿东宫于东郊兆；南方灾帝赤灵祝融畤及荧惑星、南宿南宫于南郊兆；西方帝少皡白灵蓐收畤，及太白星、西宿西宫于西郊兆；北方帝颛顼墨灵玄冥畤及月庙、雨师庙，辰星、北宿北宫于北郊兆。
(汉书·郊祀志下》：后莽又奏言。)
○言立官稷
     帝王建立社稷，百王不易。社者，土也。宗庙，王者所居。稷者，百谷之主，所以奉宗庙，共粢盛，人所食以生活也。王者莫不尊重亲祭，自为之主，礼如宗庙。《诗》曰“乃立冢土。”又曰“以御田祖，以祈甘雨。”《礼记》曰“唯祭宗庙社稷，为越绋而行事。”圣汉兴，礼仪稍定，已有官社，未立官稷。遂于官社后立官稷，以夏禹配食官社，后稷配食官稷。稷种谷树。徐州牧岁贡五色土各一斗。
(汉书·郊祀志下》：莽又言。)
○奏羌豪内附
     太后秉统数年，恩泽洋溢，和气四塞，絶域殊俗，靡不慕义。越裳氏重译献白雉，黄支自三万里贡生犀，东夷王度大海奉国珍，匈奴单于顺制作，去二名，今西域良愿等复擧地为臣妾，昔唐尧横被四表，亦亡以加之。今谨案已有东海、南海、北海郡，未有西海郡，请受良愿等所献地为西海郡。臣又闻圣王序天文，定地理，因山川民俗以制州界。汉家地广二帝三王，凡十二州，州名及界多不应经。《尧典》十有二州，后定为九州。汉家廓地辽远，州牧行部，远者三万余里，不可为九。谨以经义正十二州名分界，以应正始。
(汉书·王莽传上》)
○复言发傅太后及丁姬冢
    共王母、丁姬前不臣妾，至葬渭陵，冢高与元帝山齐，怀帝太后、皇太太后玺绶以葬，不应礼。礼有改葬，请发共王母及丁姬冢，取其玺绶消灭，徙共王母及丁姬归定陶，葬共王冢次，而葬丁姬复其故。
(汉书·外戚·定陶丁姬传》：哀帝崩，莽奏贬傅太后号为定陶共王母，丁太后号曰丁姬。元始五年，莽复言。)
○奏更傅太后及丁姬梓宫珠玉衣
    前共王母生，僣居桂宫，皇天震怒，灾其正殿；丁姬死，葬踰制度，今火焚其椁。此天见变以告，当改如媵妾也。臣前奏请葬丁姬复故，非是。共王母及丁姬棺皆名梓宫，珠玉之衣非籓妾服，请更以木棺代，去珠玉衣，葬丁姬媵妾之次。
(汉书·定陶丁姬传》：旣发傅太后冢，开丁姬椁戸，莽复奏言，奏可。)
○奏请诸将帅封爵
     明圣之世，国多贤人，故唐虞之时，可比屋而封，至功成事就，则加赏焉。至于夏后涂山之会，执玉帛者万国，诸侯执玉，附庸执帛。周武王孟津之上，尙有八百诸侯。周公居摄，郊祀后稷以配天，宗祀文王于明堂，以配上帝，是以四海之内各以其职来祭，盖诸侯千八百矣，《礼记·王制》千七百余国，是以孔子着《孝经》曰：“不敢遗小国之臣，而况于公侯伯子男乎？故得万国之欢心以事其先王。”此天子之孝也。秦为亡道，残灭诸侯以为郡县，欲擅天下之利，故二世而亡。高皇帝受命除残，考功施赏，建国数百，后稍衰微，其余仅存。太皇太后躬统大纲，广封功德以劝善，兴灭继絶以永世，是以大化流通，旦暮且成。遭羌冦害西海郡，反虏流言东郡，逆贼惑衆西土，忠臣孝子莫不奋怒，所征殄灭，尽备厥辜，天下咸宁。今制礼作乐，实考周爵五等，地四等，有明文；殷爵三等，有其说，无其文。孔子曰：“周监于二代，郁郁乎文哉！吾从周。”臣请诸将帅当受爵邑者爵五等，地四等。
(汉书·王莽传上》：王邑等破翟义还京师，莽置酒未央宫白虎殿，劳赐将帅。诏陈崇治校军功，第其高下，莽乃上奏云云，奏可。)
○上奏符命
     陛下至圣，遭家不造，遇汉十二世三七之厄，承天威命，诏臣莽居摄，受孺子之托，任天下之寄。臣莽兢兢业业，惧于不称。宗室广饶侯刘京上书言：“七月中，齐郡临淄县昌兴亭长辛当一暮数梦，曰：‘吾，天公使也。天公使我告亭长曰：“摄皇帝当为眞。”卽不信我，此亭中当有新井。’亭长晨起视亭中，诚有新井，入地且百尺。”十一月壬子，直建冬至，巴郡石牛，戊午，雍石文，皆到于未央宫之前殿。臣与太保安阳侯舜等视，天风起，尘冥，风止，得铜符。(后汉·尹敏传注作铜章)帛图于石前，文曰：“天告帝符，献者封侯，承天命，用神令。”骑都尉崔发等视说。及前孝哀皇帝建平二年六月甲子下诏书，更为太初元将元年，案其本事，甘忠可、夏贺良谶书臧兰台。臣莽以为元将元年者，大将居摄改元之文也，于今信矣。《尙书·康诰》“王若曰：‘孟侯，朕其弟，小子封。’”此周公居摄称王之文也。《春秋》隐公不言卽位，摄也。此二经周公、孔子所定，盖为后法。孔子曰：“畏天命，畏大人，畏圣人之言。”臣莽敢不承用！臣请共祀神祇宗庙，奏言太皇太后、孝平皇后，皆称假皇帝。其号令天下，天下奏言事，毋言“摄”。以居摄三年为初始元年，漏刻以百二十为度，用应天命。臣莽夙夜养育隆就孺子，与周之成王比德，宣明太皇太后威德于万方，期于富而教之。孺子加元服，复子明辟，如周公故事。
(汉书·王莽传上》：莽上奏太后云云，奏可。)
○为新迁王安作奏使上言(地皇二年)
    兴等母虽微贱，属犹皇子，不可以弃。
(汉书·王莽传下》：莽自病无子，为安作奏，使上言。)
○大诰
    惟居摄二年十月甲子，摄皇帝若曰：大诰道诸侯王三公列侯于汝卿大夫元士御事。不弔，天降丧于赵、傅、丁、董，洪惟我幼冲孺子，当承继嗣无疆大历服事，予未遭其明悊能道民于安，况其能往知天命！熙！我念孺子，若涉渊水，予惟往求朕所济度，奔走以傅近奉承高皇帝所受命，予岂敢自比于前人乎！天降威明，用宁帝室，遗我居摄宝龟。太皇太后以丹后之符，乃绍天明意，诏予卽命居摄践祚，如周公故事。
    反虏故东郡太守翟义擅兴师动衆，曰：“有大难于西土，西土人亦不靖。”于是动严乡侯信，诞敢犯祖乱宗之序。天降威遗我宝龟，固知我国有呰灾，使民不安，是天反复右我汉国也。粤其闻日，宗室之俊有四百人，民献仪九万夫，予敬以终于此谋继嗣图功。我有大事，休，予卜并吉，故我出大将告郡太守诸侯相令长曰：“予得吉卜，予惟以汝于伐东郡严乡逋播臣。”尔国君或者无不反曰：“难大，民亦不静，亦惟在帝宫诸侯宗室，于小子族父，敬不可征。”帝不违卜，故予为冲人长思厥难曰：“乌乎！义、信所犯，诚动鳏寡，哀哉！” 予遭天役遗，大解难于予身，以为孺子，不身自卹。
    予义彼国君泉陵侯上书曰：“成王幼弱，周公践天子位以治天下，六年，朝诸侯于明堂，制礼乐，班度量，而天下大服。太皇太后承顺天心，成居摄之义。皇太子为孝平皇帝子，年在襁褓，宜且为子，知为人子道，令皇太后得加慈母恩，畜养成就，加元服，然后复子明辟。”熙！为我孺子之故，予惟赵、傅、丁、董之乱，遏絶继嗣，变剥适庶，危乱汉朝，以成三勗，坠极厥命。乌乎！害其可不旅力同心戒之哉！予不敢僣上帝命。天休于安帝室，兴我汉国，惟卜用克绥受兹命。今天其相民，况亦惟卜用！
    太皇太后肇有元城沙鹿之右，阴精女主圣明之祥，配元生成，以兴我天下之符，遂获西王母之应，神灵之征，以祐我帝室，以安我大宗，以绍我后嗣，以继我汉功。厥害适统不宗元绪者，辟不远亲，辜不避戚。夫岂不爱？亦惟帝室。是以广立王侯，并建曾玄，俾屛我京师，绥抚宇内；博征儒生，讲道于廷，论序乖缪，制礼作乐，同律度量，混壹风俗；正天地之位，昭郊宗之礼，定五畤庙祧，咸秩亡文；建灵台，立明堂，设辟雍，张太学，尊中宗、高宗之号。昔我高宗崇德建武，克绥西域，以受白虎威胜之瑞，天地判合，《干》《坤》序德。太皇太后临政，有龟龙麟凤之应，五德嘉符，相因而备。《河图》《洛书》远自崑崙，出于重野。古谶着言，肆今享实。此乃皇天上帝所以安我帝室，俾我成就洪烈也。乌乎！天用威辅汉始而大大矣。尔有惟旧人泉陵侯之言，尔不克远省，尔岂知太皇太后若此勤哉！
    天毖劳我成功所，予不敢不极卒安皇帝之所图事。予告我诸侯王公列侯卿大夫元士御事；天辅诚辞，天其累我以民，予害敢不于祖宗安人图功所终？天亦惟劳我民，若有疾，予害敢不于祖宗所受休辅？予闻孝子善继人之意，忠臣善成人之事。予思若考作室，厥子堂而构之；厥父葘，厥子播而获之。予害敢不于身抚祖宗之所受大命？若祖宗乃有效汤武伐厥子，民长其劝弗救。乌乎肆哉！诸侯王公列侯卿大夫元士御事，其勉助国道明！亦惟宗室之俊，民之表仪，迪知上帝命。粤天辅诚，尔不得易定！况今天降定于汉国，惟大艰人翟义、刘信大逆，欲相伐于厥室，岂亦知命之不易乎？予永念曰天惟丧翟义、刘信，若啬夫，予害敢不终予亩？天亦惟休于祖宗，予害其极卜，害敢不于从？率宁人有旨疆土，况今卜并吉！故予大以尔东征，命不僣差，兆陈惟若此。
(汉书·翟方进附传》)
○破翟义下诏
     太皇太后遭家不造，国统三絶，絶辄复续，恩莫厚焉，信莫立焉。孝平皇帝短命蚤崩，幼嗣孺冲，诏予居摄。予承明诏，奉社稷之任，持大宗之重，养六尺之托，受天下之寄，战战兢兢，不敢安息。伏念太皇太后惟经艺分析，王道离散，汉家制作之业独未成就，故博征儒士，大兴典制，备物致用，立功成器，以为天下利。王道粲然，基业旣着，千载之废，百世之遗，于今乃成，道德庶几于唐虞，功烈比齐于殷周。今翟义、刘信等谋反大逆，流言惑衆，欲以篡位，贼害我孺子，罪深于管蔡，恶甚于禽兽。信父故东平王云，不孝不谨，亲毒杀其父思王，名曰巨鼠，后云竟坐大逆诛死。义父故丞相方进，险诐阴贼，兄宣静言令色，外巧内嫉，所杀乡邑汝南者数十人。今积恶二家，迷惑相得，此时命当殄，天所灭也。义始发兵，上书言宇、信等与东平相辅谋反，执捕械系，欲以威民，先自相被以反逆大恶，转相捕械，此其破殄之明证也。已捕斩断信二子谷乡侯章、德广侯鲔，义母练、兄宣，亲属二十四人皆磔暴于长安都市四通之衢。当其斩时，观者重叠，天气和淸，可谓当矣。命遣大将军共行皇天之罚，讨海内之雠，功效着焉，予甚嘉之。《司马法》不云乎？“赏不踰时。”欲民速睹为善之利也。今先封车骑都尉孙贤等五十五人皆为列侯，戸邑之数别下。
(汉书·翟方进附传》)
○族诛翟义等下诏
     盖闻古者伐不敬，取其鲸鲵筑武军，封以为大戮，于是乎有京观以惩淫慝。乃者反虏刘信、翟义悖逆作乱于东，而芒竹羣盗赵明、霍鸿造逆西土，遣武将征讨，咸伏其辜。惟信、义等始发自濮阳，结姦无盐，殄灭于圉。赵明依阻槐里环堤，霍鸿负倚盩周至芒竹，咸用破碎，亡有余类。其取反虏逆贼之鲸鲵，聚之通路之旁，濮阳、无盐、圉、槐里、盩至凡五所，各方六丈，高八尺，(本又作六尺，今从宋本。)筑为武军，封以为大戮，荐树之棘。建表木，高丈六尺。《书》曰“反虏逆贼鲸鲵”，在所长吏常以秋循行，勿令坏败，以惩淫慝焉。
(汉书·翟方进附传》)
○下书议功显君未周丧作乐
    遏密之义，讫于季冬，正月郊祀，八音当奏。王公卿士，乐凡几等？五声八音，条各云何？其与所部儒生各尽精思，悉陈其义。
(汉书·王莽传上》)
○下书卽眞
     予以不德，托于皇初祖考黄帝之后，皇始祖考虞帝之苗裔，而太皇太后之末属。皇天上帝隆显大佑，成命统序，符契图文，金匮策书，神明诏告，属予以天下兆民。赤帝汉氏高皇帝之灵，承天命，传国金策之书，予甚祗畏，敢不钦受！以戊辰直定，御王冠，卽眞天子位，定有天下之号曰新。其改正朔，易服色，变犠牲，殊徽帜，异器制。以十二月朔癸酉为建国元年正月之朔，以鸡鸣为时，服色配德上黄，犠牲应正用白，使节之旄旛皆纯黄，其署曰“新使五威节”，以承皇天上帝威命也。
(汉书·王莽传上》)
○下诏更太后为新室文母(始建国元年正月)
     予视羣公，咸曰：“休哉！其文字非刻非画，厥性自然。”予伏念皇天命予为子，更命太皇太后为“新室文母太皇太后”，协于新室故交代之际，信于汉氏。哀帝之代，世传行诏筹，为西王母共具之祥，当为历代母，昭然着明。予祗畏天命，敢不钦承！谨以令月吉日，亲率羣公诸侯卿士，奉上皇太后玺绂，以当顺天心，光于四海焉。
(汉书·元皇后传》)
○改诸侯王号(始建国元年)
    天无二日，土无二王，百王不易之道也。汉世诸侯或称王，至于四夷亦如之，违于古典，缪于一统。其定诸侯王之号皆称公，及四夷僣号称王者皆更为侯。
(汉书·王莽传中》)
○封古圣人后(始建国元年)
    帝王之道，相因而通；盛德之祚，百世享祀。予惟黄帝、帝少昊、帝颛顼、帝喾、帝尧、帝舜、帝夏禹、皐陶、伊尹咸有圣德，假于皇天，功烈巍巍，光施于远。予甚嘉之，营求其后，将祚厥祀。
(汉书·王莽传中》)
○五姓名籍(始建国元年)
     予前在摄时，建郊宫，定祧庙，立社稷，神祇报况，或光自上复于下，流为乌，或黄气熏烝，昭耀章明，以着黄、虞之烈焉。自黄帝至于济南伯王，而祖世氏姓有五矣。黄帝二十五子，分赐厥姓十有二氏。虞帝之先，受姓曰姚，其在陶唐曰妫，在周曰陈，在齐曰田，在济南曰王。予伏念皇初祖考黄帝，皇始祖考虞帝，以宗祀于明堂，宜序于祖宗之亲庙。其立祖庙五，亲庙四，后夫人皆配食。郊祀黄帝以配天，黄后以配地。以亲都侯东第为大禖，岁时以祀。家之所尙，种祀天下。姚、妫、陈、田、王氏凡五姓者，皆黄、虞苗裔，予之同族也。《书》不云乎？“惇序九族”。其令天下上此五姓名籍于秩宗，皆以为宗室。世世复，无有所与。其元城王氏，勿令相嫁娶，以别族理亲焉。
(汉书·王莽传中》)
○祠汉庙(始建国元年)
     予之皇始祖考虞帝受嬗于唐，汉氏初祖唐帝，世有传国之象，复亲受金策于汉高皇帝之灵。惟思褒厚前代，何有忘时？汉氏祖宗有七，以礼立庙于定安国。其园寝庙在京师者，勿罢，祠荐如故。予以秋九月亲入汉氏高、元、成、平之庙。诸刘更属籍京兆大尹，勿解其复，各终厥身，州牧数存问，勿令有侵寃。
(汉书·王莽传中》)
○去刚卯除刀钱(始建国元年)
     予前在大麓，至于摄假，深惟汉氏三七之厄，赤德气尽，思索广求，所以辅刘延期之术，靡所不用。以故作金刀之利，几以济之。然自孔子作《春秋》以为后王法，至于哀之十四而一代毕，协之于今，亦哀之十四也。赤世计尽，终不可强济。皇天明威，黄德当兴，隆显大命，属予以天下。今百姓咸言皇天革汉而立新，废刘而兴王。夫“刘”之为字，“卯、金、刀”也，正月刚卯，金刀之利，皆不得行。博谋卿士，佥曰天人同应，昭然着明。其去刚卯莫以为佩，除刀钱勿以为利，承顺天心，快百姓意。
(汉书·王莽传中》)
○益封刘殷(始建国元年)
     昔予之祖济南愍王困于燕冦，自齐临淄出保于莒。宗人田单广设奇谋，获杀燕将，复定齐国。今卽墨士大夫复同心殄灭反虏，予甚嘉其忠者，怜其无辜。其赦殷等，非快之妻子它亲属当坐者皆勿治。弔问死伤，赐亡者葬钱，人五万。殷知大命，深疾恶快，以故辄伏厥辜。其满殷国戸万，地方百里。
(汉书·王莽传中》)
○限田禁奴婢(始建国元年)
     古者，设庐井八家，一夫一妇田百亩，什一而税，则国给民富而颂声作。此唐虞之道，三代所遵行也。秦为无道，厚赋税以自供奉，罢民力以极欲，坏圣制，废井田，是以兼并起，贪鄙生，强者规田以千数，弱者曾无立锥之居。又置奴婢之市，与牛马同阑，制于民臣，颛断其命。姦虐之人因缘为利，至略卖人妻子，逆天心，悖人伦，缪于“天地之性人为贵”之义。《书》曰“予则奴戮女”，唯不用命者，然后被此罪矣。汉氏减轻田租，三十而税一，常有更赋，罢癃咸出，而豪民侵陵，分田刼假。厥名三十税一，实什税五也。父子夫妇终年耕芸，所得不足以自存。故富者犬马余菽粟，骄而为邪；贫者不厌糟糠，穷而为姦。俱陷于辜，刑用不错。予前在大麓，始令天下公田口井，时则有嘉禾之祥，遭反虏逆贼且止。今更名天下田曰“王田”，奴婢曰“私属”，皆不得卖买，其男口不盈八，而田过一井者，分余田予九族邻里乡党。故无田，今当受田者，如制度。敢有非井田圣制，无法惑衆者，投诸四裔，以御魑魅，如皇始祖考虞帝故事。
(汉书·王莽传中》，又见食货志》。)
○下书禁挟五铢钱
    诸挟五铢钱，言大钱当罢者，比非井田，投诸四裔。
(汉书·王莽传》中)
○自说德祥事(始建国元年)
    初元四年，莽生之岁也，当汉九世火德之厄，而有此祥兴于高祖考之门。门为开通，梓犹子也，言王氏当有贤子开通祖统，起于柱石大臣之位，受命而王之符也。
(汉书·五行志》中之下：初元四年，皇后曾祖父齐南东平陵王伯墓门梓柱卒生枝叶，上出屋后，王莽篡位，自说之云云。案王莽传中》遣王奇等班符命四十二篇于天下，德祥五事，符命二十五，福应十二，此卽德祥五事之一。)
○总说符命(始建国元年)
     帝王受命，必有德祥之符瑞，协成五命，申以福应，然后能立巍巍之功，传于子孙，永享无穷之祚。故新室之兴也，德祥发于汉三七九世之后。肇命于新都，受瑞于黄支，开王于武功，定命于子同，成命于巴宕，申福于十二应，天所以保祐新室者深矣，固矣！武功丹石出于汉氏平帝末年，火德销尽，土德当代，皇天眷然，去汉与新，以丹石始命于皇帝。皇帝谦让，以摄居之，未当天意，故其秋七月，天重以三能文马。皇帝复谦让，未卽位，故三以铁契，四以石龟，五以虞符，六以文圭，七以玄印，八以茂陵石书，九以玄龙石，十以神井，十一以大神石，十二以铜符帛图。申命之瑞，寝以显着，至于十二，以昭告新皇帝。皇帝深惟上天之威不可不畏，故去摄号，犹尙称假，改元为初始，欲以承塞天命，克厌上帝之心。然非皇天所以郑重降符命之意，故是日天复决其所以勉书，又侍郎王盱见人衣白佈单衣，赤缋方领，冠小冠，立于王路殿前，谓盱曰：“今日天同色，以天下人民属皇帝。”盱怪之，行十余步，人忽不见。至丙寅暮，汉氏高庙有金匮图策：“高帝承天命，以国传新皇帝”。明旦，宗伯忠孝侯刘宏以闻，乃召公卿议，未决，而大神石人谈曰：“趣新皇帝之高庙受命，毋留！”，于是新皇帝立登车，之汉氏高庙受命。受命之日，丁卯也。丁，火，汉氏之德也。卯，刘姓所以为字也。明汉刘火德尽，而传于新室地。皇帝谦谦，旣备固让，十二符应迫着，命不可辞。惧然祇畏，苇然闵汉氏之终不可济，舋舋在左右之不得从意，为之三夜不御寝，三日不御食，延问公侯卿大夫，佥曰：“宜奉如上天威命。”于是乃改元定号，海内更始。新室旣定，神祇欢喜，申以福应，吉瑞累仍。《诗》曰：“宜民宜人，受禄于天；保祐命之，自天申之。”此之谓也。五威将奉《符命》，赍印绶，王侯以下及吏官名更者，外及匈奴、西域，徼外蛮夷，皆卽授新室印绶，因收故汉印绶。赐吏爵人二级，民爵人一级，女子百戸牛酒，蛮夷币帛各有差。大赦天下。
(汉书·王莽传中》)
○下诏立五均官(始建国二年)
    夫《周礼》有赊贷，《乐语》有五均，传记各有斡焉。今开赊贷，张五均，设诸斡者，所以齐衆庶，抑并兼也。
(汉书·食货志》)
○报孙建奏废刘氏(始建国二年)
    可。嘉新公国师以符命为予四辅，明德侯刘龚、率礼侯刘嘉等凡三十二人皆知天命，或献天符，或贡昌言，或捕告反虏，厥功茂焉。诸刘与三十二人同宗共祖者勿罢，赐姓曰王。
(汉书·王莽传中》)
○伐匈奴(始建国二年)
     降奴服于知，威侮五行，背畔四条，侵犯西域，延及边垂，为元元害，罪当夷灭。命遣立国将军孙建等凡十二将，十道并出，共行皇天之威，罚于知之身。惟知先祖故唿韩邪单于稽侯犭册，累世忠孝，保塞守徼，不忍以一知之罪，灭稽侯犭册之世，今分匈奴国土人民以为十五，立稽侯犭册子孙十五人为单于。遣中郎将蔺苞、戴级驰之塞下，召拜当为单于者、诸匈奴人当坐虏知之法者，皆赦除之。
(汉书·王莽传中》)
○设五均科条诏(始建国二年)
     夫盐，食肴之将；酒，百药之长，嘉会之好；铁，田农之本；名山大泽，饶衍之臧；五均赊贷，百姓所取平，卬以给澹；铁佈铜冶，通行有无，备民用也。此六者，非编戸齐民所能家作，必卬于市，虽贵数倍，不得不买，豪民富贾，卽要平弱，先圣知其然也，故斡之。每一斡为设科条防禁，犯者罪至死。
(汉书·食货志》，莽置五均六斡，百姓愈病。莽知民苦之，复下诏。)
○下书改钱币(始建国二年)
    民以食为命，以货为资，是以八政以食为首。宝货皆重则小用不给，皆轻则僦载烦费，轻重大小各有差品，则用便而民乐。
(汉书·王莽传中》)
○因汉律令仪法(始建国三年)
    百官改更，职事分移，律令仪法，未及悉定，且因汉律令仪法以从事。
(汉书·王莽传中》)
○下书责司监(始建国三年)
    虏知罪当夷灭，故遣勐将分十二部，将同时出，一擧而决絶之矣。内置司命军正，外设军监十有二人，诚欲以司不奉命，令军人咸正也。今则不然，各为权势，恐猲良民，妄封人颈，得钱者去。毒蠚并作，农民离散？司监若此，可谓称不？自今以来，敢犯此者，辄捕系，以名闻。
(汉书·王莽传中》)
○封王舜二子(始建国三年)
    昔齐太公以淑德累世，为周氏太师，盖予之所监也。其以舜子延袭父爵，为安新公，延弟裒新侯匡为太师将军，永为新室辅。
(汉书·王莽传中》)
○下书授诸侯茅士(始建国四年)
     予以不德，袭于圣祖，为万国主。思安黎元，在于建侯，分九州正域，以美风俗。追监前代，爰纲爰纪。惟在《尧典》，十有二州，卫有五服。《诗》国十五，佈遍九州。《殷颂》有“奄有九有”之言。《禹贡》之九州无并、幽，《周礼·司马》则无徐、梁。帝王相改，各有云为。或昭其事，或大其本，厥义着明，其务一矣。昔周二后受命，故有东都、西都之居。予之受命，盖亦如之。其以洛阳为新室东都，常安为新室西都，邦畿连体，各有采任。州从《禹贡》为九，爵从周氏有五。诸侯之员千有八百，附城之数亦如之，以俟有功。诸公一同，有衆万戸，土方百里。侯伯一则，(汲古本作“侯伯一国”)衆戸五千，土方七十里。子男一则，衆戸二千有五百，土方五十里。附城大者食邑九成，衆戸九百，土方三十里。自九以下，降杀以两，至于一成。五差备具，合当一则。今已受茅土者，公十四人，侯九十三人，伯二十一人，子百七十一人，男四百九十七人，凡七百九十六人。附城千五百一十一人。九族之女为任者，八十三人。及汉氏女孙中山承礼君、遵德君、修义君更以为任。十有一公，九卿，十二大夫，二十四元士，定诸国邑采之处，使侍中讲礼大夫孔秉等与州部衆郡晓知地理图籍者，共校治于寿成朱鸟堂。予数与郡公祭酒上卿亲听视，咸已通矣。夫褒德赏功，所以显仁贤也；九族和睦，所以褒亲亲也。予永惟匪解，思稽前人，将章黜陟，以明好恶，安元元焉。
(汉书·王莽传中》)
○下书改限田买卖奴婢(始建国四年)
    诸名食王田，皆得卖之，勿拘以法。犯私买卖庶人者，且一切勿治。
(汉书·王莽传中》：莽知民怨，乃下书。又见食货志》，作下诏，小异。)
○下书更名高句骊为下句骊(始建国四年)
     乃者，命遣勐将，共行天罚，诛灭虏知，分为十二部，或断其右臂，或斩其左掖，或溃其胸腹，或䌷其两脇。今年刑在东方，诛貉之部先纵焉。捕斩虏驺，平定东域，虏知殄灭，在于漏刻。此乃天地羣神社稷宗庙佑助之福，公卿大夫士民同心将率虓虎之力也。予甚嘉之。其更名高句骊为下句骊，佈告天下，令咸知焉。
(汉书·王莽传中》：严尤诱高句骊侯驺至而斩焉，传首长安，莽大说，下书。)
○下书东巡狩(始建国四年)
     伏念予之皇始祖考虞帝，受终文祖，在璇玑玉衡以齐七政，遂类于上帝，禋于六宗，望秩于山川，遍于羣神，巡狩五岳，羣后四朝，敷奏以言，明试以功。予之受命卽眞，到于建国五年，已五载矣。阳九之厄旣度，百六之会已过。岁在寿星，塡在明堂，仓龙癸西，德在中宫。观晋掌岁，龟策告从，其以此年二月建寅之节东巡狩，具礼仪调度。
(汉书·王莽传中》)
○下书止巡狩(始建国四年)
    文母太后体不安，其且止巡狩。
(汉书·王莽传中》)
○禁彻长安室宅(始建国五年)
    玄龙石文曰：“定帝德。国雒阳。”符命着明，敢不钦奉！以始建国八年，岁躔星纪，在雒阳之都。其谨缮修常安之都，勿令坏败。敢有犯者，辄以名闻，请其罪。
(汉书·王莽传中》)
○巡狩(天凤元年正月)
     予以二月建寅之节行巡狩之礼，大官赍糒干肉，内者行张坐卧，所过毋得有所给。予之东巡，必躬载致，每县则耕，以劝东作。予之南巡，必躬载耨，每县则薅，以劝南讹。予之西巡，必躬载铚，每县则获，以劝西成。予之北巡，必躬载拂，每县则粟，以劝盖藏，毕北巡狩之礼，卽于土中居雒阳之都焉。敢有趋讙犯法，辄以军法从事。
(汉书·王莽传中》)
○止巡狩(天凤元年)
    羣公、羣牧、羣司、诸侯、庶尹愿尽力相帅养牧兆民，欲以称予，由此敬听，其勗之哉！毋食言焉。更以天凤七年，岁在大梁，仓龙庚辰，行巡狩之礼。厥明年，岁在实沈，仓龙辛巳，卽土之中雒阳之都。
(汉书·王莽传中》)
○下书改郡县名(天凤元年)
     常安西都曰六乡，衆县曰六尉。义阳东都曰六州，衆县曰六队。粟米之内曰内郡，其外曰近郡。有鄣徼者曰边郡。合百二十有五郡。九州之内，县二千二百有三。公作甸服，是为惟城；诸在侯服，是为惟宁；在采、任诸侯，是为惟翰；在宾服，是为惟屛；在揆文教，奋武卫，是为惟垣；在九州之外，是为惟籓：各以其方为称，总为万国焉。
(汉书·王莽传中》)
○报王邑(天凤三年)
    夫地有动有震，震者有害，动者不害。《春秋》记地震，《易系》《坤》动，动静辟脇，万物生焉。灾异之变，各有云为。天地动威，以戒予躬，公何辜焉，而乞骸骨，非所以助予者也。使诸吏散骑司禄大卫修宁男遵谕予意焉。
(汉书·王莽传中》)
○下吏禄制度(天凤三年)
    予遭阳九之厄，百六之会，国用不足，民人骚动，自公卿以下，一月之禄十緵佈二匹，或帛一匹。予每念之，未尝不戚焉。今厄会已度，府帑虽未能充，略颇稍给，其以六月朔庚寅始，赋吏禄皆如制度。
(汉书·王莽传中》)
○捐御膳吏禄(天凤三年)
     “普天之下，莫非王土；率土之宾，莫非王臣。”盖以天下养焉。《周礼》膳羞百有二十品，今诸侯各食其同、国、则；辟、任、附城食其邑；公、卿、大夫、元士食其采。多少之差，咸有条品。岁丰穰则充其礼，有灾害则有所损，与百姓同忧喜也。其用上计时通计，天下幸无灾害者，太官膳羞备其品矣；卽有灾害，以什率多少而损膳焉。东岳太师立国将军保东方三州一部二十五郡；南岳太傅前将军保南方二州一部二十五郡；西岳国师宁始将军保西方一州二部二十五郡；北岳国将卫将军保北方二州一部二十五郡；大司马保纳卿、言卿、仕卿、作卿、京尉、扶尉、兆队、右队、中部左洎前七部；大司徒保乐卿、典卿、宗卿、秩卿、翼尉、光尉、左队、前队、中部、右部，有五郡；大司空保予卿、虞卿、共卿、工卿、师尉、列尉、祈队、后队、中部洎后十郡；及六司，六卿，皆随所属之公保其灾害，亦以十率多少而捐其禄。郎、从宫、中都官吏食禄都内之委者，以大官膳羞备损而为节。诸侯、辟、任、附城、羣吏亦各保其灾害。几上下同心，劝进农业，安元元焉。
(汉书·王莽传中》)
○封唐林纪逡(天凤四年)
    保城师友祭酒唐林、故谏议祭酒瑯邪纪逡，孝弟忠恕，敬上爱下，博通旧闻，德行醕备，至于黄发，靡有愆失。其封林为建德侯，逡为封德侯，位皆特进，见礼如三公。赐第一区，钱三百万，授几杖焉。
(汉书·王莽传下》)
○授诸侯茅土于明堂(天凤四年)
     予制作地理，建封五等，考之经艺，合之传记，通于义理，论之思之，至于再三，自始建国之元以来九年于兹，乃今定矣。予亲设文石之平，陈菁茅四色之土，钦告于岱宗泰社后土、先祖先妣，以班授之。各就厥国，养牧民人，用成功业。其在缘边，若江南，非诏所召，遣侍于帝城者，纳言掌货大夫且调都内故钱，予其禄，公岁八十万，侯伯四十万，子男二十万。
(汉书·王莽传下》)
○下诏收军吏财产(天凤五年)
    详考始建国二年胡虏猾夏以来，诸军吏及缘边吏大夫以上为姦利增产致富者，收其家所有财产五分之四，以助边急。
(汉书·王莽传下》)
○追贬孙宗(天凤五年)
     宗属为皇孙，爵为上公，知寛等叛逆族类，而与交通；刻铜印三，文意甚害，不知厌足，窥欲非望。《春秋》之义，“君亲母将，将而诛焉”。迷惑失道，自取此辜，呜唿哀哉！宗本名会宗。以制作去二名，今复名会宗，贬厥爵，改厥号，赐谥为功崇缪伯，以诸侯之礼葬于故同谷城郡。
(汉书·王莽传下》)
○下书顺符命(天凤六年)
    《紫阁图》曰：“太一、黄帝皆僊上天，张乐崑崙虔山之上。后世圣主得瑞者，当张乐秦终南山之上。”予之不敏，奉行未明，乃今谕矣。复以宁始将军为更始将军，以顺符命。《易》不云乎？“日新之为盛德，生生之谓易。”予其飨哉！
(汉书·王莽传下》)
○出军下书(地皇元年)
    方出军行师，敢有趋讙犯法者，辄论斩，毋须时，尽岁止。
(汉书·王莽传下》)
○因天变下书(地皇元年)
    乃者日中见昧，阴薄阳，黑气为变，百姓莫不惊怪。兆域大将军王匡遣吏考问上变事者，欲蔽上之明，是以适见于天，以正于理，塞大异焉。
(汉书·王莽传下》)
○下书厌盗贼(地皇元年)
     予之皇初祖考黄帝定天下，将兵为上将军，建华盖，立斗献，内设大将，外置大司马五人，大将军二十五人，偏将军百二十五人，裨将军千二百五十人，校尉万二千五百人，司马三万七千五百人，候十一万二千五百人，当百二十二万五千人，士吏四十五万人，士千三百五十万人，应协于《易》“弧矢之利，以威天下”。予受符命之文，稽前人，将条备焉。
(汉书·王莽传下》)
○大风毁王路堂下书(地皇元年)
     乃壬午脯时，有列风雷雨发屋折木之变，予甚弁焉，子甚栗焉，予甚栗焉。伏念一旬，迷乃解矣。昔符命文立安为新迁王，临国雒阳，为统义阳王。是时予在摄假，谦不敢当，而以为公。其后金匮文至，议者皆曰：“临国雒阳为统，谓据土中为新室统也，宜为皇太子。”自此后，临久病，虽瘳不平，朝见挈茵舆行。见王路堂者，张于西厢及后阁更衣中，又以皇后被疾，临且去本就舍，妃妾在东永巷。壬午，列风毁王路西厢及后阁更衣中室。昭宁堂池东南楡树大十围，东僵，系东阁，阁卽东永巷之西垣也。皆破折瓦坏，发屋拔木，予甚惊焉。又候官奏月犯心前星，厥有占，予甚忧之。伏念《紫阁图》文，太一、黄帝皆得瑞以僊，后世褒主当登终南山。所谓新迁王者，乃太一新迁之后也。礼义阳王乃用五统以礼登阳上迁之后也。临有兄而称太子，名不正。宣尼公曰：“名不正，则言不顺，至于刑罚不中，民无所措手足。”惟卽位以来，阴阳未和，风雨不时，数遇枯旱蝗螟为灾，谷稼鲜耗，百姓苦饥，蛮夷猾夏，冦贼姦宄，人民正营，无所措手足。深惟厥咎，在名不正焉。其立安为新迁王，临为统义阳王，几以保全二子，子孙千亿，外攘四夷，内安中国焉。
(汉书·王莽传下》)
○下书令衣绛(地皇元年)
    宝黄厮赤，其令郎从官皆衣绛。
(汉书·王莽传下》：是月杜陵便殿乘舆虎文衣，废臧在室匣中者，出自树立外堂上。良久乃委地，吏卒见者。以闻，莽恶之，下书。)
○下书筑明堂太庙(地皇元年)
    予受命遭阳九之厄，百六之会，府帑空虚，百姓匮乏，宗庙未修，且祫祭于明堂太庙，夙夜永念，非敢宁息。深惟吉昌莫良于今年，予乃卜波水之北，郎池之南，惟玉食。予又卜金水之南，明堂之西，亦惟玉食。予将亲筑焉。
(汉书·王莽传下》)
○大作下书(地皇元年)
    惟设此壹切之法以来，常安六乡巨邑之都，枹鼓稀鸣，盗贼衰少，百姓安土，岁以有年，此乃立权之力也。今胡虏未灭诛，蛮僰未絶焚，江湖海泽麻沸，盗贼未尽破殄，又兴奉宗庙社稷之大作，民衆动摇，今复一切行此令，尽二年止之，以安元元，救愚姦。
(汉书·王莽传下》)
○又诏国师公(地皇二年)
    临本不知星，事由愔起。
(汉书·王莽传下》)
○下书责七公(地皇二年)
     夫吏者，理也。宣德明恩，以牧养民，仁之道也。抑强督姦，捕诛盗贼，义之节也。今则不然。盗发不辄得，至成羣党，遮略乘传宰士。士得脱者，又妄自言：“我责数贼‘何故为是？’贼曰、‘以贫穷故耳。’贼护出我。”今俗人议者率多若此。惟贫困饥寒，犯法为非，大者羣盗，小者偷穴，不过二科，今乃结谋连党以千百数，是逆乱之大者，岂饥寒之谓邪？七公其严勅卿大夫、卒正、连卒、庶尹，谨牧养善民，急捕殄盗贼。有不同心并力，疾恶黜贼，而妄曰饥寒所为，辄捕系，请其罪。
(汉书·王莽传下》)
○霸桥灾下书(地皇三年)
     夫三皇象春，五帝象夏，三王象秋，五伯象冬。皇王，德运也；伯者，继空续乏以成历数，故其道驳。惟常安御道多以所近为名。乃二月癸巳之夜，甲午之辰，火烧霸桥，从东方西行，至甲午夕，桥尽火灭。大司空行视考问，或云寒民舍居桥下，疑以火自燎，为此灾也。其明旦卽乙未，立春之日也。予以神明圣祖黄虞遗统受命，至于地皇四年为十五年。正以三年终冬絶灭霸驳之桥，欲以兴成新室统壹长存之道也。又戒此桥空东方之道。今东方岁荒民饥，道路不通，东岳太师亟科条，开东方诸仓，赈贷穷乏，以施仁道。其更名霸舘为长存舘，霸桥为长存桥。
(汉书·王莽传下》)
○忧时下诏(地皇三年)
    子遭阳九之厄，百六之会，枯旱霜蝗，饥馑荐臻，蛮夷猾夏，冦贼姦宄，百姓流离。予甚悼之，害气将究矣。
(汉书·食货志》)
○遣太师赈贷(地皇三年)
     惟阳九之厄，与害气会，究于去年。枯旱霜蝗，饥馑荐臻，百姓困乏，流离道路，于春尤甚，予甚悼之。今使东岳太师特进褒新侯开东方诸仓，赈贷穷乏。太师公所不过道，分遣大夫谒者并开诸仓，以全元元。太师公因与廉丹大使五威司命位右大司马更始将军平均侯之兖州，塡抚所掌，及靑、徐故不轨盗贼未尽解散，后复屯聚者，皆淸洁之，期于安兆黎矣。
(汉书·王莽传下》)
○恣听采取山泽物(地皇三年)
     惟民困乏，虽溥开诸仓以振赡之，犹恐未足。其且开天下山泽之防，诸能采取山泽之物而顺月令者，其恣听之，勿令出税。至地皇三十年如故，是王光上戊之六年也。如令豪吏猾民辜而榷之，小民弗蒙，非予意也。《易》不云乎？“损上益下，民说无疆。”《书》云：“言之不从，是谓不艾。”咨乎羣公，可不忧哉！
(汉书·王莽传下》)
○追诏廉丹(地皇三年)
    仓廪尽矣，府库空矣，可以怒矣，可以战矣。将军受国重任，不捐身于中野，无以报恩塞责。
(后汉·冯衍传》)
○下书赐廉丹谥(地皇三年)
    惟公多拥选士精兵，衆郡骏马仓谷帑藏皆得自调，忽于诏策，离其威节，骑马呵噪，为狂刃所害，呜唿哀哉！赐谥曰果公。
(汉书·王莽传下》)
○大赦天下复下书购捕刘伯升等(地皇四年)
    故汉氏舂陵侯羣子刘伯升与其族人婚姻党与，妄流言惑衆，悖畔天命，及手害更始将军廉丹、前队大夫甄阜、属正梁丘赐，及北狄胡虏逆舆，洎南僰虏若豆、孟迁，不用此书。有能捕得此人者，皆封为上公，食邑万戸，赐宝货五千万。
(汉书·王莽传下》：大赦天下，然犹曰云云。案文云不用此书，谓不在赦书之限内也，亦见此亦为书。)
○诏王匡等(地皇四年)
     太师王匡、国将哀章、司命孔仁、兖州牧寿良、卒正王闳、扬州牧李圣亟进所部州郡兵凡三十万衆，迫措靑、徐盗贼。纳言将军严尢、秩宗将军陈茂、车骑将军王巡、左队大夫王吴亟进所部州郡兵凡十万衆，迫措前队丑虏。明告以生活丹靑之信，复迷惑不解散，皆并力合击，殄灭之矣！大司空隆新公，宗室戚属，前以虎牙将军东指则反虏破坏，西击则逆贼靡碎，此乃新室威宝之臣也。如黠贼不解散，将遣大司空将百万之师征伐勦絶之矣。
(汉书·王莽传下》)
○策命孺子(始建国元年正月)
    咨尔婴，昔皇天右乃太祖，历世十二，享国二百一十载，历数在于予躬。《诗》不云乎？“侯服于周，天命靡常”。封尔为定安公，永为新室宾。于戏！敬天之休，往践乃位，毋废予命。
(汉书·王莽传中》)
    其以平原、安德、漯阴、鬲、重丘，凡戸万，地方百里，为定安公国。立汉祖宗之庙于其国，与周后并，行其正朔、服色。世世以事其祖宗，永以命德茂功，享历代之祀焉。以孝平皇后为定安太后。
(汉书·王莽传中》)
○策羣司(始建国元年)
     岁星司肃，东岳太师典致时雨，靑炜登平，考景以晷。荧惑司悊，南岳太傅典致时奥，赤炜颂平，考声以律。太，白司艾，西岳国师典致时阳，白炜象平，考量以铨。辰星司谋，北岳国将典致时寒，玄炜和平，考星以漏。月刑元股左，司马典致武应，考方法矩，主司天文，钦若昊天，敬授民时，力来农事，以丰年谷。日德元厷右，司徒典致文瑞，考圜合规，主司人道，五教是辅，帅民承上，宣美风俗，五品乃训。斗平元心中，司空典致物图，考度以绳，主司地里，平治水土，掌名山川，衆殖鸟兽，蕃茂草木。
(汉书·王莽传中》)
○置司五事策(始建国元年)
    予闻上圣欲昭厥德，罔不愼修厥身，用绥于远，是用建尔司于五事。毋隐尤，毋将虚，好恶不愆，立于厥中。于戏，勗哉！令王路设进善之旌，非谤之木，欲谏之鼓。谏大夫四人常坐王路门受言事者。
(汉书·王莽传中》：置司恭、司徒、司明、司聪、司中大夫及诵诗工、彻膳宰，以司过，策云云。)
○策命五威将(始建国元年)
    “普天之下，迄于四表，靡所不至。”其东出者，至玄菟、乐浪、高句骊、夫余；南出者，隃徼外，历益州，贬句町王为侯；西出者，至西域，尽改其王为侯；北出者，至匈奴庭，授单于印，改汉印文，去“玺”曰“章”。
(汉书·王莽传中》)
○策命统睦侯陈崇(始建国元年)
     咨尔崇。夫不用命者，乱之原也；大姦猾者，贼之本也；铸伪金钱者，妨宝货之道也；骄奢踰制者，兇害之端也；漏洩省中及尙书事者，“机事不密则害成”也；拜爵王庭，谢恩私门者，禄去公室，政从亡矣：凡此六条，国之纲纪。是用建尔作司命，“柔亦不茹，刚亦不吐，不侮鳏寡，不畏强圉”，帝命帅繇，统睦于朝。
(汉书·王莽传中》)
○命说符侯崔发(始建国元年)
    “重门击橛，以待暴客”。女作五威中城将军，中德旣成，天下说符。
(汉书·王莽传中》)
○命明威侯王级(始建国元年)
    绕霤之固，南当荆楚。女作五威前关将军，振武奋卫，明威于前。
(汉书·王莽传中》)
○命尉睦侯王嘉(始建国元年)
    羊头之厄，北当燕赵。女作五威后关将军，壶口捶扼，尉睦于后。
(汉书·王莽传中》)
○命堂威侯王奇(始建国元年)
    肴黾之险，东当郑卫。女作五威左关将军，函谷批难，掌威于左。
(汉书·王莽传中》。案“掌威”疑当作“当威”。下文亦云辞连左关将军威侯奇。)
○命怀羌子王福(始建国元年)
    汧陇之阻，西当戎狄。女作五威右关将军，成固据守，怀羌于右。
(汉书·王莽传中》)
○策免逯并(天凤元年)
    日食无光，干戈不戢，其上大司马印绂，就侯氏朝位。汉书·王莽传中》)
○选置和叔勅(天凤元年)
    非但保国将闺门，当保亲属在西州者。
(汉书·王莽传中》)
○策免严尢(天凤六年)
    视事四年，蛮夷猾夏不能遏絶，冦贼姦宄不能殄灭，不畏天威，不用诏命，貎佷自臧，持必不移，怀执异心，非沮军议。未忍致于理，其上大司马武建伯印韨，归故郡。
(汉书·王莽传下》)
○策书赐太子临谥(地皇二年)
    符命文立临为统义阳王，此言新室卽位三万六千岁后，为临之后者乃当龙阳而起。前过听议者，以临为太子，有烈风之变，辄顺符命，立为统义阳王。在此之前，自此之后，不作信顺，弗蒙厥佑，夭年陨命，呜唿哀哉！迹行赐谥，谥曰缪王。
(汉书·王莽传下》)
○授兵誓(地皇四年)
    有不为新室者，社鬼记之！
(汉书·王莽传下》：莽遣使者分赦城中诸狱囚徒，皆授兵，杀狶，饮其血，与誓。)
○权石铭
    律权石，重四钧，同律度量衡，有辛氏造。
(晋书·律历志》上，又载记》五，又隋书律历志》上引赵书》，是王莽时物。)
○铜权铭
    律权石，重四钧。
    黄帝初祖，德币于虞。虞帝始祖，德币于辛。岁在大梁，龙集戊辰，直定天命有人，据土德，受正号卽眞。改正建丑，长寿隆崇。同律度量衡，稽当前人，龙在己巳，岁次实沈，初班天下，万国永遵。子子孙孙，享传亿年。
(隋书·律历志下》：此亦王莽所制也。)
○劒铭神胜万里伏。(陶弘景《刀劒録》)    
<h2>☆光武帝(一) r. 25-57</h2> 
     帝讳秀，字文叔，南阳新蔡人，景帝七世孙。王莽地皇三年，与兄縯起兵于宛。更始卽位，以为太常偏将军，行司隶校尉，进破虏大将军，封武信侯，行大司马事。以平王郎功封萧王，寻拒命不就征。以更始三年六月卽位于鄗南，定都洛阳。改元二：建武、中元。在位三十三年，谥曰光武皇帝，庙号世祖。
○制书报耿纯(建武六年)
    侯前奉公行法，朱英久吏，晓知义理，何时当以公事相是非！然受尧、舜之罚者，不能爱己也，已更择国土，令侯无介然之忧。
(后汉·耿纯传》注引续汉书》)
○封更始为淮阳王诏(建武元年九月辛未)
    更始破败，弃城逃走，妻子裸袒，流冗道路。朕甚愍之。今封更始为淮阳王。吏人敢有贼害者，罪同大逆。
(后汉·光武纪》)
○以卓茂为太傅封褒德侯诏
    
(元年九月甲申。案：东观记》续汉书》并作“宣德侯”。)
    前密令卓茂，束身自修执节淳固，断断无他，其心休休焉。夫士诚能为人所不能为，则名冠天下，当受天下重赏故武王诛纣，封比干之墓，表商容之闾。今以茂为太傅，封褒德侯，食邑二千戸，赐几杖车马，衣一袭，絮五百斤复以茂长子戎为大中大夫，次子崇为中郎，给事黄门。
(后汉·卓茂传》，艺文类聚》四十六，御览二百十，又书钞》五十二引汉官仪》)
○差録功臣诏(二年正月庚辰)
    人情得足，苦于放纵，快须臾之欲，忘愼罚之义。惟诸将业远功大，诚欲传于无穷，宜如临深渊，如履薄冰，战战栗栗，日愼一日。其显效未酬，名籍未立者，大鸿胪趣上，朕将差而録之。
(后汉·光武纪》)
○赦诏(二年三月乙未。袁宏纪》作三月乙酉。)
    其赦天下，惟残贼用刑戮深刻，狱多寃人，朕甚愍之。自今已后，有犯者，将正厥辜。
(艺文类聚》五十二引续汉书》)
    惟酷吏残贼，用刑深刻，狱多寃人，朕甚愍之。孔子不云乎：“刑罚不中，则民无所措手足。”其与诸中二千石、诸大夫议省刑罚。
(袁宏后汉书》四)
    顷狱多寃人，用刑深刻，朕甚愍之。孔子云：“刑罚不中，则民无所措手足。”其与中二千石，诸大夫、博士、议郎议者刑法。
(后汉·光武纪》)
○禁拘执诏(二年五月癸未)
    民有嫁妻卖子欲归父者，恣听之。敢拘执，论如律。
(后汉·光武纪》)
○复宗室列侯子孙诏(二年十二月戊午)
    惟宗室列侯为王莽所废，先灵无所依归，朕甚愍之。其并复故国。若侯身已殁，属所上其子孙见名尙书，封拜。
(后汉·光武纪》)
    惟列侯为王莽所废，先祖魂神无所依归，朕甚愍之。列侯身废者，国如故。身死，若子孙见在，令继其先焉。
(袁宏后汉纪四)
○得玺绶祠高庙诏(三年二月己酉)
    羣盗纵横，贼害元元，盆子窃尊号，乱惑天下。朕奋兵讨击，应时崩解，十余万衆，束手降服，先帝玺绶，归之王府。斯皆祖宗之灵，士人之力，朕曷足以享斯哉！其择吉日祠高庙，赐天下长子当为父后者爵，人一级。
(后汉·光武纪》)
○寛吏罪诏(三年七月庚辰)
    吏不满六百石，下至墨缓长、相，有罪先请。男子八十以上，十岁以下，及妇人从坐者，自非不道、诏所名捕，皆不得系。当验问者卽就验。女徒僱山归家。
(后汉．光武纪》)
○报朱浮诏(三年)
    往年赤眉跋扈长安，吾策其无谷必东，果来归降。今度此反虏，势无久全，其中必有内相斩者。今军资未充，故须候麦耳。
(后汉·朱浮传》)
○报耿弇诏(四年)
    将军出身，擧宗为国，所向陷敌，功效尤着，何嫌何疑，而欲求征？且与王常共屯涿郡，勉思方略，以成功业。
(袁宏后汉纪四，后汉·耿弇)
○忧旱诏(五年五月丙子)
    久旱伤麦，秋种未下，朕甚忧之。将残吏未胜，狱多寃结，元元愁恨，感伤天气乎？其令中都官、三辅、郡、国出系囚，罪非犯殊死，一切勿案，见徒免为庶人。务进柔良，退贪酷，各正厥事焉。
(后汉·光武纪》)
○使樊宏迎耿况诏(五年)
    惟况功大，不宜监察从事。边郡寒苦，不足久居，其诣行在所。
(后汉·耿弇》传注引袁崧书》)
○庞萌反下诏(五年四月)
    吾尝于衆人中言，萌可为社稷臣，将军等得无笑吾言？老贼当族。其各励兵马，会睢阳。
(袁宏后汉纪五。又见后汉·庞萌传作“与诸将书”，与此小异。)
○诏书劳盖延(五年)
    庞萌一夜反畔，相去不远，营壁不坚，始令人齿欲相击，而将军闻之，夜告临淮楚国，有不可动之节，吾甚美之。
(后汉·盖延传》注引东观记》及续汉书》)
○劳耿弇(五年十月)
     昔韩信破历下以开基，今将军攻祝阿以发迹，此皆齐之西界，功足相方。而韩信袭已降，将军独拔劲敌，其功乃难于信也。又田横烹郦生，及田横降，高帝诏卫尉不听为仇。张步前亦杀伏隆，若步来归命吾当诏大司徒释其怨，又事尤相类也。将军前在南阳，建此大策，常以为落落难合，有志者事竟成也。
(后汉·耿弇》传按：此似口语，以载入两汉诏令》，故録之。)
○诏遗周党(五年)
    许由不仕有唐，帝德不衰。夷齐不食周粟，王道不亏。不忍使党久逡巡于汚君之朝，其赐帛四十匹，遗归田里。
(袁宏后汉纪五)
○以范升奏示公卿诏
    自古尧有许由、巢父，周有伯夷、叔齐，自朕高祖有南山四皓。自古圣王皆有异士，非独今也。太原周党，不食朕禄，亦各有志焉。
(袁宏后汉纪五)
    自古明王圣主，必有不宾之士。伯夷、叔齐，不食周粟，太原周党，不食朕禄，亦各有志焉。其赐帛五十匹。
(后汉·周党传》)
○给廪诏(六年正月酉)
    往岁水旱蝗虫为灾，谷价腾跃，人用困乏。朕惟百姓无以自赡，恻然愍之。其命郡国有谷者，给廪高年、鳏、寡、孤、独及笃癃、无家属贫不能自存者，如《律》。二千石勉加循抚，无令失职。
(后汉·光武纪》)
○诏报冯异(六年)
    将军之于国家，义则君臣，恩犹父子，何嫌何疑，而有惧意？
(袁宏后汉记》五，后汉·冯异传)
○赦隗嚣所诖误及遭赤眉难者诏(六年五月辛丑)
    惟天水、陇西、安定、北地吏人为隗嚣所诖误者，又三辅遭难赤眉，有犯法不道者，自殊死以下，皆赦除之。
(后汉·光武纪》)
○省减吏员诏(六年六月辛卯)
    夫张官置吏，所以为人也。今百姓遭难，戸口耗少，而县官吏职，所置尙繁，其令司隶、州牧，各实所部，省减吏员。县国不足置长吏可并合者，上大司徒、大司空二府。
(后汉·光武纪》)
○因日食下诏(六年十月丁丑)
    吾德薄不明，冦贼为害，强弱相陵，元元失所。《诗》云：“日月告兇，不用其行。”永念厥咎，内疚于心。其勅公卿擧贤良、方正各一人；百僚并上封事，无有隐讳；有司修职，务遵法度。
(后汉·光武纪》)
    田租三十税一诏
(六年十二月癸巳)
    顷者师旅未解，用度不足，故行什一之税。今军士屯田，粮储差积。其令郡国收见田租三十税，一如旧制。
(后汉·光武纪》，又见袁宏后汉纪五，有删节。)
○赐冯异诏(六年冬)
    仓卒芜蒌亭豆粥，虖沱河麦饭，厚意久不报。
(后汉·冯异传》。又见袁宏后汉纪五，少末句。)
○报窦融诏
     每追念外属，孝景皇帝出自窦氏，定王，景帝之子，朕之所祖。昔魏其一言继统以正，长君、少君，尊奉师傅，修成淑德，施及子孙，此皇太后神灵，上天祐汉也。从天水来者，写将军所让隗嚣书，痛入骨髄。畔臣见之，当股栗渐愧，忠臣则酸鼻流涕，义士则旷若发蒙，非忠孝悫诚，孰能如此？岂其德薄者所能克堪！嚣自知失河西之助，族祸将及，欲设间离之说，乱惑眞心，转相解构，以成其姦。又京师百僚，不晓国家及将军本意，多能采取虚伪，夸诞妄谈，令忠孝失望，传言乖实。毁誉之来，皆不徒然，不可不思。今关东盗贼已定，大兵今当悉西，将军其抗厉威武，以应期会。
(后汉·窦融传》)
○诏右扶风(六年)右扶风修理融父坟茔，祠以太牢。(后汉·窦融传)赦殊死以下诏(七年正月丙申)
    中都官、三辅、郡、国出系囚，非犯殊死，皆一切勿案其罪。见徒免为庶民。耐罪亡命，吏以文除之。
(后汉·光武纪》)
○诏羣臣(正月)
    羣臣奏事，无得言圣人。
(官辑聚珍本东观汉记》)
○薄葬诏(同上)
    世以厚葬为德，薄终为鄙，至于富者奢僣，贫者殚财，法令不能禁，礼义不能止，仓卒乃知其咎。其佈告天下，令知忠臣、孝子、慈兄悌弟薄葬送终之义。
(后汉·光武纪》)
    罢轻车骑士等诏
(七年三月丁酉)
    今国有衆军，并多精勇，宜且罢轻车、骑士、材官、楼船士及军假吏，令还复民伍。
(后汉·光武纪》)
○日食求言诏(七年三月癸亥)
    吾德薄致灾，谪见日月，战栗恐惧，夫何言哉！今方念愆，庶消厥咎。其令有司各修职任，奉遵法度，惠兹元元。百僚各上封事，无有所讳。其上书者，不得言圣。
(后汉·光武纪》)
○擧贤良方正诏(七年四月壬午)
    比阴阳错谬，日月薄食。百姓有过，在予一人，大赦天下。公、卿、司隶、州牧擧贤良、方正各一人，遣诣公车，朕将览试焉。
(后汉·光武纪》，又袁宏后汉纪六以此及前日蚀求言合为一诏，系于正月癸亥诲，与范史不同。)
○禁拘制奴婢下妻诏(七年五月)
    吏人遭饥乱及为靑、徐贼所略为奴婢下妻，欲去留者，恣听之。敢拘制不还，以卖人法从事。
(后汉·光武纪》)
○诏三公议郊祀(七年五月)
    汉当郊尧。其与卿、大夫、博士议。
(续汉·祭祀志上》)
○诏告隗器(八年)
    若束手自诣，父子相见，保无佗也。高皇帝云：“横来，大者王，小者侯。”若遂欲为黥佈者，亦自任也。
(后汉·隗嚣传》)
○以河南尹王梁为济南太守诏(七年)
    梁前将兵征伐，衆人称贤，故擢典京师。建议开渠，为人兴利，旅力旣愆，迄无成功，百姓怨讟，谈者讙哗，虽蒙寛宥，犹执谦退，君子成人之美，其以梁为济南太守。
(后汉·王梁传》)
○诏来歙(八年)
    桃花水出船槃，皆至郁夷陈仓，分部而进。
(水经·渭水》上注引东观汉记》：“隗嚣围来歙于略阳，世祖诏。”)
○诏赐祭遵吏士缣(八年)
    将军连年距难，衆兵卽却，复独按部，功劳烂然。兵退无宿戒，粮食不豫具，今乃调度，恐力不堪。国家知将军不易，亦不遗力。今送缣千匹，以赐吏士。
(后汉·祭遵传》注引东观记》)
○封窦融为安丰侯诏(八年)
    行河西五郡大将军、凉州牧、张掖属国都尉窦融，执志忠孝，扶微救危，仇疾反虏隗嚣，率厉五郡精兵，羌胡毕集，兵不血刃，而虏土崩瓦解，功旣大矣。笃意分明，断之不疑吾甚嘉之，其以安丰、阳泉、蓼、安风凡四县，封融为安丰侯。
(官辑本东观记》，又艺文类聚》五十一引东观记》)
○报窦融求代诏(八年)
    吾与将军如左右手耳，数执谦退，何不晓人意？勉循士民，无擅离部曲。
(后汉·窦融传》)
○追爵谥阴贵人父弟诏(九年)
     吾微贱之时，娶于阴氏，因将兵征伐，遂各别离。幸得安全，俱脱虎口以贵人有母仪之美，宜立为后，而固辞弗敢当，列于媵妾。朕其义让，许封诸弟。未及爵土，而遭患逢祸，母子同命愍伤于怀。《小雅》曰：“将恐将惧，惟予与汝。将安将乐，汝转弃予。”风人之戒，可不愼乎？其追爵谥贵人父陆为宣恩哀侯，弟䜣为宣义侯，以弟就嗣哀侯后。及尸柩在堂，使太中大夫拜授印授，如在国列侯礼。魂而有灵，嘉其宠荣。
(后汉·光烈阴皇后纪》)
○禁杀奴婢诏(十一年二月己卯)天地之性人为贵，其杀奴婢，不得减罪。(后汉·光武纪》)
    敢炙灼奴婢，论如律，免所炙灼者为庶民。
(后汉·光武纪》)
○诏报岑彭(十一年春)
    大司马习用步骑，不晓水战，荆门之事，一由征南公为重而已。
(后汉·岑彭传》，又见袁宏后汉纪六)
○原丁邯诏
    汉中太守妻乃系南郑狱，谁当搔其背垢者？悬牛头，卖马脯，盗砳行，孔子语。以邯服罪，且邯一妻，冠履勿谢。
(续汉·百官志三》注补引决録注》“丁邯迁汉中太守，妻弟为公孙述将，收妻送南郑狱，免冠徒跣自陈。诏曰”云云)
○免陇蜀民为奴婢者诏(十二年三月癸酉)
    陇蜀民被略为奴婢自讼者，及狱官未报，一切免为庶民。
(后汉·光武纪》)
○诏书告吴汉
    直拥兵到成都，据其心腹，后城营自解散。
(官辑本东观汉记》)
○诏书戒吴汉
    成都十万余衆，不可轻也。且坚据广都城，去之五十里，待其卽营攻城罢倦引去，乃首尾击之，勿与争锋。述兵不敢来，转营卽之，移徙辄自坚。
(官辑本东观汉记》)
    广都去成都五十里，述若来攻，待其困弊而攻之，勿与争锋。述若不来，转营逼之，彼必坚壁。
(袁宏后汉纪六)
    成都十余万衆，不可轻也，但坚据广都，待其来攻，勿与争锋。若不敢来，公转营迫之。须其力疲，乃可击也。
(后汉·吴汉传》。案：此诏三见，皆小异，故并録之。)
○喩公孙述诏(十二年夏)
    往年诏书比下，开示恩信，勿以来歙、岑彭受害自疑。今以时自诣，则家族完全。若迷惑不喩，委肉虎口，痛哉奈何！将帅疲倦，吏士思归，不欲久相屯守。诏书手记，不可数得，朕不食言。
(后汉·公孙述传》)
○察擧诏(十二年八月乙未)
    三公擧茂才各一人，廉吏各二人。光禄岁擧茂才四行各一人，察廉吏三人。中二千石岁察廉吏各一人。廷尉、大司农各二人。将兵将军岁察廉吏各二人。监察御史、司隶、州牧岁擧茂才各一人。
(续汉·百官志一》注补引汉官目録》)
○下诏让高尙(十二年十一月)
    城降三日，吏人从服，孩儿老母，口以万数，一旦放兵纵火，闻之可为酸鼻。家有敝帚，享之千金，尙宗室子孙，故尝更吏职，何忍行此？仰视天，俯视地，观于放麑啜羹之义，二者孰仁？良失斩将弔人之义也。
(官辑本东观汉记》，又见〉后汉·公孙述传)
○诏边吏(十二年十二月)
    边吏力不足战则守，追虏料敌，不拘以逗留法。
(后汉·光武纪》)
○禁郡国献异味诏(十三年正月戊子)
    往年勅郡国，勿因计吏有所进献。今故未止，非徒劳役，道涂所过，未免烦费。已勅太官，勿复受其远方食物，乘舆口实可以荐宗庙者，卽如旧制。
(袁宏后汉纪七)
○临弔侯霸诏(十三年正月)
    惟霸积善之德，久而益彰，淸洁之操，白首弥厉。汉之旧制，丞相拜日，封为列侯，顷以军旅暴露，功臣未受国邑，缘忠臣之心，不欲先飨其宠，故未爵命，其追爵谥霸，使袭其后。
(袁宏后汉纪七：“侯霸薨，上伤惜之，亲自临弔，诏于是封霸为则乡侯，谥曰哀侯。”)
    惟霸积善淸洁。视事九年。汉家旧制，丞相拜日，封为列侯。朕以军师暴露，功臣未封，缘忠臣之义，不欲相踰，未及爵命，奄然而终。呜唿哀哉！
(后汉·侯霸传》)
○改长沙王等为侯诏(十三年二月丙辰)
    长沙王兴、眞定王得、河间王邵、中山王茂，皆袭爵为王，不应经义。其以兴为临湘侯，得为眞定侯，邵为乐成侯，茂为单父侯。
(后汉·光武纪》)
○免益州民为奴婢者诏(十三年十二月)
    自八年以来被略为奴婢者，皆一切免为庶民；或依托为人下妻，欲去者，恣听之；敢拘留者，比靑、徐二州以略人法从事。
(后汉·光武纪》)
○检核州郡垦田及戸口诏(十五年)
    刺史太守多为诈巧，不务实核，茍以度田为名，聚人田中，并度庐屋里落，聚人遮道啼唿。
(官辑本东观汉纪，又见后汉·光武纪注)
○废郭后立阴后诏(十七年十月辛巳)
     皇后怀执怨怼，数违教令，不能抚循它子，训长异室。宫闱之内，若见鹰鹯。旣无《关雎》之德，而有吕、霍之风，岂可托以幼孤，恭承明祀。今遗大司徒涉、宗正吉持节，其上皇后玺绶。阴贵人乡里良家，归自微贱。“自我不见，于今三年”。宜奉宗庙，为天下母。主者详案旧典，时上尊号。异常之事，非国休福，不得上寿称庆。
(后汉·光烈阴皇后纪》)
    不可以奉供养。
(续汉·五行志六》)
○蠲边郡盗谷罪诏(十八年四月癸酉)
    今边郡盗谷五十斛，罪至于死，开残吏妄杀之路，其蠲除此法，同之内郡。
(后汉·光武纪》)
○庙祭诏(十九年)
    以宗庙处所未定，且祫祭高庙。其成、哀、平且祠祭长安故高庙。其南阳舂陵岁时各且因故园庙祭祀。园庙主守治所远者，在所令长行太守事侍祠。惟孝宣帝有功德，其上尊号曰中宗。
(续汉·祭祀志下》)
○立皇太子诏(十九年六月)
    《春秋》之义，立子以贵。东海王阳，皇后之子，宜承大统。皇太子强，崇执谦退，愿备籓国。父子之情，重久违之。其以强为东海王立阳为皇太子，改名庄。
(后汉·光武纪》)
○迎诏窦融勿得让职
    日者知公欲让职还土，故命公暑热且自便。今相见，且宜论他事，勿得复
(后汉·窦融传》，又见艺文类聚》五十一引东观汉记》，又袁宏后汉纪六系此诏于十二年后。)
○制诏贳侍御史(建武二十二年十二月)
    以陈留督邮虞延故，贳御史罪。
(后汉·虞延传》)
○地震诏(二十年九月戊辰)
     制诏曰：“日者地震，南阳尤甚。夫地者，任物至重，静而不动者也。而今震裂，咎在君上。鬼神不顺无德，灾殃将及吏人，朕甚惧焉。其令南阳勿输今年田租刍藁。遣谒者案行，其死罪系囚在戊辰以前，减死罪一等；徒皆弛解钳，衣丝絮。赐郡中居人压死者棺钱，人三千。其口赋逋税而庐宅尤破坏者，勿收责。吏人死亡，或在坯垣毁屋之下，而家羸弱不能收拾者，以见钱谷取佣，为寻求之。”
(后汉·光武纪》)
○除杜乔为丹水长诏(二十三年)
    公侯子孙，必复其始，贤者之后，宜宰城邑。其以乔为丹水长。
(后汉·杜林传》)
○诏增百官俸(二十六年正月)
    前以用度不足，吏禄薄少。今益其俸，自三公下至佐使各有差。
(官辑本东观汉记》)
○营寿陵诏(四月)
    无为山陵，陂池裁令流水而已。迭兴之后，亦无丘垄，使合古法。今日月已逝，当豫自作。臣子奉承，不得有加。
(官辑本东观汉记》“四月始营陵地于临平亭南，诏”。)
    临平望平阴，河水洋洋，舟船泛泛，善矣夫！周公、孔子犹不得存，安得松、乔与之而共游乎？文帝晓终始之义，景帝所谓孝子也，故遭反覆，霸陵独完，非成法耶？
(同上。“乃令陶人作瓦器，又曰”云云。)
    古者帝王之葬，皆陶人瓦器，木车茅马，使后世之人不知其处。太宗识终始之义，景帝能述遵孝道，遭天下反覆，而霸陵独完，受其福，岂不美哉！今所制地不过二三顷，无为山陵，陂池裁令流水而已。
(后汉·光武纪下》“初作寿陵。将作大匠宝融上言，园陵广袤，无虑所用。帝曰”云云。案：此与东观记》互有删节，故并録之。)
○行禘祫祭诏(二十六年)
    禘祫之祭，不行已久矣。三年不为礼，礼必坏；三年不为乐，乐必崩。宜据经典，详为其制。
(后汉·张纯传》)
○二府去大诏(二十七年五月丁丑)
    昔契作司徒，禹作司空，皆无“大”名，其令二府去“大”。
(后汉·光武纪》)
○报臧宫马武请来匈奴诏(二十七年)
     《黄石公记》曰：“柔能制刚，弱能制强。”柔者德也，刚者贼也，弱者仁之助也，强者怨之归也。故曰有德之君以所乐乐人，无德之君以所乐乐身。乐人者其乐长，乐身者不久而亡。舍近谋远者劳而无功，舍远谋近者逸而有终。逸政多忠臣，劳政多乱人，故曰：务广地者荒，务广德者强。有其有者安，贪人有者残。残来之政，虽成必败。今国无善政，灾变不息，百姓惊惶，人不自保，而复欲远事边外乎？孔子曰：“吾恐季孙之忧，不在颛臾。”且北狄尙强，而屯田警备，传闻之事，恆多失实。诚能擧天下之半，以灭大冦，岂非至愿？茍非其时，不如息人。
(后汉·臧宫传》)
○减死罪诏(二十八年十月)
    死罪系囚，皆一切募下蚕室，其女子宫。
(后汉·光武纪》)
○减罪诏(二十九年四月)
    令天下系囚，自殊死已下及徒，各减本罪一等，其余赎罪输作各有差。
(后汉·光武纪下》)
○拒羣臣请封禅诏(三十年)
    灾异连仍，日月薄食，百姓怨叹，而欲有事于泰山，汚七十二代编録，以羊皮杂貂裘，何强颜耶？
(官辑本东观汉记》)
    卽位三十年，百姓怨气满腹，吾谁欺，欺天乎？曾谓泰山不如林放，何汚七十二代之编録？桓公欲封，管仲非之。若郡县远遣吏上寿，虚称盛美，必髠，兼令屯田。
(续汉·祭祀志上》)
○诏许梁松等封禅(中元元年)
    许。昔小白欲封，夷吾难之；季氏欲旅，仲尼非焉。盖齐诸侯，季氏大夫，皆无事于泰山。今予末小子，巡祭封禅，德薄而任重，一则以喜，一则以惧。喜于得承鸿业，帝尧善及子孙之余赏，盖应图箓当得是当。惧于过差，执德不弘，信道不笃，为义者所诱进，后世知吾罪深矣。
(续汉·祭祀志下》注引东观书》)
○遗诏(二年二月戊戌)
    朕无益百姓，皆如孝文皇帝制度，务从约省。刺史、二千石长吏皆无离城郭，无遣吏及因邮奏。
(后汉·光武纪》)
○以张况为常山关长诏(已下年月未详)
    家人居不足赡，且以一县自养。
(后汉·张禹传》注引东观记》“祖父况迁涿郡太守，时年八十，不任兵马，上疎乞身，诏”云云。“复以况为常山关长。会赤眉攻关城，况出战死。”案：此诏当在元二年间。)
○以王闳子补吏诏
    武王克殷，表商容之。闳修善谨勅，兵起，吏民独不争其头首。今以闳子补吏。
(汉书·董贤传》“王闳，王莽时为牧守，所居见纪，莽败乃民。世祖上诏。”)
○赐张堪诏
    平阳丞李善称故令范迁于张堪，令人面热汗出。其赐堪新缯百匹，以表廉吏。
(御览》三百八十七引东观记》)
○四科取士诏
     方今选擧，贤佞朱紫错用。丞相故事，四科取士：一曰德行高妙，志节淸白。二曰学通行修，经中博士。三曰明达法令，足以决疑，能案章覆问，文史御史。四曰刚毅多略，遭事不惑，明足以决，才任三辅令。皆有孝悌廉公之行。自今以后，审四科辟召，及刺史二千石察茂才尤异孝廉之吏，务尽实核，选择英俊贤行廉洁平端于县邑，务授试以职。有非其人，临计过署，不便习官事，书疎不端正，不如诏书，有司奏罪名。并正擧者。
(续汉·百官志一》注引汉官仪》“世祖诏”云云)
○赐侯将军诏
    卿归田里，曷不令妻子从？将军老矣，夜卧谁为搔背痒也？
○诏褒牛牢
    朕幼交牛君直，淸高士也，恆有疾，州郡之官者，常亲到家致意焉。
(御览》五百八引皇甫谧高士传》)
○拜邓禹为大司徒策(元年七月辛未)
    制诏前将军邓禹：深执忠孝，与朕谋谟帷幄，决胜千里。孔子曰：“吾自有囘，门人日亲。”斩将破军，平定山西，功效尤着。百姓不亲，五品不训，汝作司徒，敬敷五教，五教在寛。今遗奉车都尉授印绶，封为酇侯，食邑万戸。敬之哉！
(后汉·邓禹传》。又见袁宏后汉纪三“上玺书劳邓禹”云云，有删节。)
○封功臣策(二年正月庚辰)
    在上不骄，高而不危；制节谨度，满而不溢。敬之戒之，传尔子孙，长为汉籓。
(后汉·光武纪》)
○赠来歙策(十一年)
    中郎将来歙，攻战连年，平定羌、陇，忧国忘家，忠孝彰着。遭命遇害，呜唿哀哉！使太中大夫赠歙中郎将、征羌侯印绶，谥曰节侯，谒者护丧事。
(后汉·来歙传》)
○勅邓禹(元年)
    司徒，尧也；亡贼，桀也。长安吏人，遑遑无所依归。宜以时进讨，鎭慰西京，系百姓之心。
(后汉·邓禹传》)
○勅诸将(元年十二月)
    贼若东走，可引宜阳兵会新安。贼若南走，可引新安兵会宜阳。
(后汉·刘盆子传》)
○密勅耿纯(二年)
    刘扬若见，因而收之。
(后汉·耿纯传》)
○征邓禹还军勅(二年)
    赤眉无谷，自当来东，吾折捶籉之，非诸将忧也。无得复妄进兵。
(后汉·邓禹传》)
    勒兵坚守，愼无与穷冦交锋；老贼疲弊，必当束手事吾也。以饱待饥，以逸军，折捶而籉之耳。
(后汉纪》)
○勅冯异(二年十一月)
     三辅遭王莽、更始之乱，又遇赤眉、延岑之弊，兵家纵横，百姓涂炭。将军今奉辞讨诸不轨。兵家降者，遣其渠帅，皆诣京师；散其小民，令就农桑；坏其营垒，无使复聚。征伐非在远战掠地，多得城邑，要在平定安集之耳。吾诸将非不健斗，然多好虏掠，为小民害。卿本能捡吏士，勉自修整，无为郡县所苦。
(袁宏后汉·光武纪四。又见后汉·冯异传，有删节。)
○勅盖延(四年)
    可直往捣郯，则兰陵必自解。
(后汉·盖延传》)
○勅岑彭书(八年)
    两城若下，便可将兵南击蜀虏。人苦不知足，旣平陇，复望蜀。每一发兵，头须为白。
(后汉·岑彭传》)
○勅吴汉(八年)
    诸部甲卒，俱坐费粮食。若有逃亡，则沮败衆心，宜悉罢之。
(后汉·吴汉传》)
○玺书劳冯异(三年)
    赤眉破平，士吏劳苦，始虽垂翅囘溪，终能奋翼黾池，可谓失之东隅，收之桑楡。方论功赏，以答大勋。
(后汉·冯异传》)
○玺书赐窦融(五年)
     制诏行河西五郡大将军事、属国都尉：劳鎭守边五郡，兵马精强，仓库有蓄，民庶殷富，外则折挫羌胡，内则百姓蒙福。威德流闻，虚心相望，道路隔塞，邑邑何已！长史所奉书献马悉至，深知厚意。今益州有公孙子阳，天水有隗将军，方蜀汉相攻，权在将军，擧足左右，便有轻重，以此言之，欲相厚，岂有量哉！诸事具长史所见，将军所知。王者迭兴，千载一会，欲遂立桓、文，辅微国，当勉卒功业；欲三分鼎足，连衡合从，亦宜以时定。天下未并，吾与尔絶域，非相吞之国。今之议者，必有任嚣效尉佗制七郡之计。王者有分土，无分民，自适己事而已。今以黄金二百斤赐将军，便宜辄言。
(后汉·窦融传》)
○玺书劳冯异(七年)
     制诏大司马，虎牙、建威、汉中、捕虏、武威将军：虏兵猥下，三辅惊恐。栒邑危亡，在于旦夕。北地营保，按兵观望。今偏城获全，虏兵挫折，使耿定之属，复念君臣之义。征西功若丘山，犹自以为不足。孟之反奔而殿，亦何异哉！今遗太中大夫赐征西吏士死伤者医药、棺敛，大司马已下亲弔死问疾，以崇谦让。
(后汉·冯异传》)
    栒邑孤危，亡在旦夕。诸将狐疑，莫有先发。将军独决奇算，摧敌珍冦，功如丘山，犹若不足，虽孟反后入，无以过也。今遣太中大夫赍医药、殡殓之具以赐吏士。其死伤者，大司马已下亲弔问之，以崇谦让。
(袁宏后汉纪六。案：此校本传多出“诸将狐疑”已下四语。)
○玺书赐陈俊(八年)
    将军元勋大着，威震靑、徐，两州有警，得专征之。
(后汉·陈俊传》注引华峤书》，又见袁宏后汉纪三)
○玺书赐冯异(九年)
    闻吏士精鋭，水火不避，购赏之赐，必不令将军负丹靑、失断金也。
(后汉·冯异传》注引东观记》)
○玺书赐侯霸
    崇山、幽都何可偶，黄钺一下无处所。欲以身试法邪？将杀身以成仁邪？
(后汉·冯勤传》)
○报冯异(建武元年)
    季文多诈，人不能得其要领。今移其书，告守尉当警备者。
(袁宏后汉纪三“冯异奏秩书，王报异”。)
○报邓禹(元年)
    缚冯愔者，必黄防也。
(后汉·邓禹传》)
○与朱伯然书(元年)
    交锋之日，神星昼见，太白淸明。
(北堂书钞》百五十引东观汉纪，又见御览五。案：光武纪》“朱鲔遣讨难将军苏茂攻温，冯异、冦恂与战，大破之，斩其将贾强，于是诸将议上尊号。及卽位，使吴汉等十一将军围朱鲔于洛阳。”此云交锋，卽其时也。鲔字伯然，淮阳人。)
○手书报隗嚣(三年)
     慕乐德义，思相结纳。昔文王三分，犹服事殷。但驽马铅刀，不可强扶。数蒙伯乐一顾之价，而苍蝇之飞，不过数步，卽托骥尾得以絶羣。隔于盗贼声问不数。将军操执欵欵，扶倾救危，南距公孙之兵，北御羌胡之乱，是以冯异西征，得以数千百人踯躅三辅。微将军之助，则咸阳已为他人禽矣。今关东冦贼往往屯聚，志务广远，多所不暇，未能观兵成都，与子阳角力。如令子阳到汉中、三辅，愿因将军兵马，鼓旗相当。傥肯如言，蒙天之福，卽智士计功割地之秋也。管子曰：“生我者父母，成我者鲍子。”自今以后，手书相闻，勿用旁人解构之言。
(后汉·隗嚣传》)
○让盖延(四年)
    间欲先赴郯者，以不意故耳。今旣奔走，贼计已立，围岂可解乎！
(后汉·盖延传》)
○报刘兴书(六年)
    欲复进兵，恐失其头首也。
(聚珍本东观汉记》“代郡太守刘兴将数百骑攻贾览，上状。檄至，帝知其必败，报书”)
○赐隗嚣书(六年)
    昔柴将军与韩信书云：“陛下寛仁，诸侯虽有亡叛而后归，辄复位号，不诛也。”以嚣文吏，晓义理，故复赐书。深言则似不逊，略言则事不决。今若束手，复遗恂弟归阙廷者，则爵禄获全，有浩大之福矣。吾年垂四十，在兵中十岁，厌浮语虚辞。卽不欲，勿报。
(后汉·隗嚣传》)
○与公孙述书(六年)
    图谶言“公孙”，卽宣帝也。代汉者当涂高，君岂高之身耶？乃复以掌文为瑞，王莽何足效乎！君非吾贼臣乱子，仓卒时，人皆欲为君事耳，何足数也。君日月已逝，妻子弱小，当早为定计，可以无忧。天下神器，不可力争，宜留三思。
(后汉·公孙述传》)
     西狩获麟谶曰“乙子卯金”，卽乙未岁授刘氏，非西方之守也。“光废昌帝，立子公孙”，卽霍光废昌邑王，立孝宣帝也。黄帝姓公孙，自以土德，君所知也。汉家九百二十岁，以蒙孙亡，受以丞相，其名当涂高，高岂君身邪？吾自继祖而兴，不称受命。求汉之断，莫过王莽。近张满作恶，兵围得之，叹曰：“为天文所误。” 恐君复误也。
(华阳国志》)
○报陈俊(八年)
    东州新平，大将军之功也。负海猾夏，盗贼之处，国家以为重忧，且勉鎭抚之。
(后汉·陈俊传》，又见袁宏后汉纪三)
○让吴汉(十二年)
    比勅公千条万端，何意临事勃乱！旣轻敌深入，又与尙别营，事有缓急，不复相及。贼若出兵缀公，以大衆攻尙，尙牙，公卽败矣。幸无它者，急引兵还广都。
(后汉·吴汉传》)
○报吴汉(十二年)
    公还广都，甚得其宜，述必不敢略尙而以也。若先攻尙，公从广都五十里，悉步骑赴之，适当値其危困，破之必矣。
(后汉·吴汉传》)
○迎下鲍永书
    君晨夜冒犯霜露，精神亦已劳矣。以君帏幄近臣，其以为兖州牧。
(后汉·鲍永传》注引东观记》)
○报鄯善王(二十二年)
    今使者大兵未能得出，如诸国力不从心，东西南北自在也。
(后汉·西域·莎车传》)
○戒冯勤(二十七年)
    朱浮上不忠于君，下陵轹同列，竟以中伤至今，死生吉兇未可知，岂不惜哉！人臣放逐受诛，虽复追加赏赐赙祭，不足以偿不訾之身。忠臣孝子，览照前世，以为镜戒。能尽忠于国，事君无二，则爵赏光乎当世，功名列于不朽，可不勉哉！
(后汉·冯勤传》)
○卽位祭告天地文
     皇天上帝，后土神祇，眷顾降命，属秀黎元，为民父母，秀不敢当。羣下百僚，不谋同辞，咸曰：“王莽篡弑窃位，秀发愤兴义兵，破王寻、王邑百万衆于崑阳，诛王郎、铜马、赤眉、靑犊贼于河北，平定天下，海内蒙恩。上当天地之心，下为元元所归。”谶记曰：“刘秀发兵捕不道，卯金修德为天子。”秀犹固辞，至于再，至于三。羣下佥曰：“皇天大命不可稽留。”敢不敬承。
(后汉·光武纪》，续汉·祭祀志上》)
○告祠高庙迁吕后主
    高皇帝与羣臣约，非刘氏不王。吕太后贼害三赵，专王吕氏，赖社稷之灵，禄、产伏诛，天命几坠，危朝更安。吕太后不宜配食高庙，同祧至尊。薄太后德慈仁，孝文皇帝贤明临国，子孙赖福，延祚至今。其上薄太后尊号曰高皇后，配食地祇，迁吕太后庙主于园，四时二祭。
(后汉·光武纪》“中元元年冬十月甲申，使司空告祠高庙”)
<h2>☆明帝 r. 57-75</h2>
○日食下三公制(永平十三年十月壬辰)
    冠履勿劾。灾异屡见，咎在朕躬，忧惧遑遑，未知其方。将有司陈事，多所隐讳，使君上壅蔽，下有不畼乎？昔卫有忠臣，灵公得守其位。今何以和穆阴阳，消伏灾谴？刺史、太守详刑理寃，存卹鳏寡孤独，勉思职焉。
(后汉·明纪》)
○寿陵制(十四年)
    令流水而已，石椁广一丈二尺，长二丈五尺，无得起坟。万年之后，扫地而祭，棜水脯糒而已，过百日，唯四时设奠，置吏卒数人，供给洒扫，勿开修道。敢有所兴作者，以擅议宗庙法从事。
(后汉·明纪》)
○告瑞宗庙制(十七年五月戊子)
     天生神物，以应王者，远人慕化，实由有德。朕以虚薄，何以享斯？唯高祖、光武圣德所被，不敢有辞。其敬擧觞，太常择吉日策告宗庙。其赐天下男子爵，人二级；三老、孝悌、力田人三级；流人无名数欲占者人一级。鳏、寡、孤、独、笃癃、贫不能自存者粟，人三斛。郎、从官视事十岁已上者帛十匹。中二千石、二千石下至黄绶，贬秩奉赎，在去年以来皆还赎。
(后汉·明纪》)
○卽位恩赦诏(中元二年四月丙辰)
     予末小子，奉承圣业，夙夜震畏，不敢荒宁。先帝受命中兴，德侔帝王，协和万邦，格于上下，怀柔百神，惠于鳏寡。朕承大运，继体守文，不知稼穑之艰难，惧有废失。圣恩遣戒，顾重天下，以元元为首。公卿百僚，将何以辅朕不逮？其赐天下男子爵，人二级；三老、孝弟、力田人三级；爵过公乘，得移与子若同产子；及流人无名数欲自占者人一级。鳏、寡、孤、独、笃癃粟，人十斛。其施刑及郡国徒，在中元元年四月己卯赦前所犯而后捕系者，悉免其刑。又边人遭乱为内郡人妻，在己卯赦前，一切遣还边，恣其所乐。中二千石下至黄缓，贬罪赎论者，悉皆复秩还赎。方今上无天子，下无方伯，若涉渊水而无舟檝。夫万乘至重，而壮者虑轻，实赖有德左右小子。高密侯禹，元功之首，东平王苍，寛博有谋，并可以受六尺之托，临大节而不挠。其以禹为太傅，苍为骠骑将军。太尉憙告谥南郊，司徒䜣奉梓宫，司空鲂将校复土。其封憙为节乡侯，䜣为安乡侯，鲂为杨邑侯。
(后汉·明纪》，又略见艺文类聚》四十八引东观汉记》)
○以东平王苍为骠骑将军诏(初卽位)
    东平王苍，寛博有谋，可以托六尺之孤。其以苍为骠骑将军。
(北堂书钞》六十四引续汉书·东平王传》明帝诏。艺文类聚》四十八引东观汉记》，“六尺之孤”下多“临大节而不可夺”七字．)
○卹烧何豪诏(二年)
     昔桓公伐戎而无仁惠，故《春秋》贬曰“齐人”。今国家无德，恩不及远，羸弱何辜，而当并命！夫长平之暴，非帝者之功，咎由太守长吏妄加残戮。比铜钳尙生者，所在致医药养视，令招其种人，若欲归故地者，厚遣送之。其小种若束手自诣，欲效功者，皆除其罪。若有所逆谋，为吏所捕，而狱状未断，悉以赐有功者。
(后汉·西羌传》)
○听赎罪诏(二年十二月甲寅)
     方春戒节，人以耕桑。其勅有司，务顺时气，使无烦扰。天下亡命殊死已下，听得赎论：死罪入缣二百匹，右趾至髠钳城旦舂十匹，完城旦舂至司冦作三匹。其未发觉，诏书到，先自告者，半入赎。今选擧不实，邪佞未去，权门请托，残吏放手，百姓愁怨，情无告诉。有司明奏罪名，并正擧者。又郡县每因征发，轻为姦利，诡责羸弱，先急下贫。其务在均平，无令枉刻。
(后汉·明纪》)
○以吴良为议郎诏
    前以事见良，须发皓然，衣冠甚伟。夫荐贤助国，宰相之职，萧何擧韩信，设坛而拜，不复考试。今以良为议郎。
(后汉·吴良传》“东平王苍上疎荐良，显宗以示公卿”云云。又见北堂书钞五十六引东观汉记》有“萧何”已下四句。)
○封阴兴子弟诏(永平元年)
     故侍中卫尉关内侯兴，典领禁兵，从平天下，当以军功显受封爵，又诸舅比例，应蒙恩泽，兴皆固让，安乎里巷，辅导朕躬，有周昌之直，在家仁孝，有曾、闵之行，不幸早卒，朕甚伤之。贤者子孙，宜加优异。其以汝南之鲖阳封兴子庆为鲖阳侯，庆弟博为氵隐强侯，博弟员、丹并为郎。
(后汉·阴识传》附)
○诏东海王傅相(元年)
    王恭谦好礼，以德自终，遣送之物，务从约省，衣足敛形，茅车瓦器，物减于制，以彰王卓尔独行之志。将作大匠留起陵庙。
(后汉·东海王强传》。又略见袁宏后汉纪九)
○诏骠骑将军三公(二年正月辛未)
     今令月吉日，宗祀光武皇帝于明堂，以配五帝。礼备法物，乐和八音，咏祉福，舞功德，其班时令，勅羣后。事毕，升灵台，望元气，吹时律，观物变。羣僚籓辅，宗室子孙，衆郡奉计，百蛮贡职，乌桓、濊貊咸来助祭，单于侍子、骨都侯亦皆陪位。斯固圣祖功德之所致也。朕以暗陋，奉承大业，亲执圭璧，恭祀天地。仰惟先帝，受命中兴，拨乱反正，以宁天下，封泰山，建明堂，立辟雍，起灵台，恢弘大道，被之八极，而胤子无成、康之质，羣臣无吕、旦之谋，盥洗进爵，踧踖惟惭，素性顽鄙，临事益惧，故“君子坦荡荡，小人长戚戚”。其令天下自殊死已下，谋反大逆，皆赦除之。百僚师尹，其勉修厥职，顺行时令，敬若昊天，以绥兆人。
(后汉·明纪》)
○幸辟雍行养老礼诏(二年十月壬子)
  光武皇帝建三朝之礼，而未及临飨。眇眇小子，属当圣业。间暮春吉辰，初行大射，今月元日，复践辟雍。尊事三老，兄事五更，安车软轮，供绥执授。侯王设酱，公卿馔珍，朕亲袒割，执爵而酳。祝哽在前，祝噎在后。升歌《鹿鸣》，下管《新宫》，八佾具修厥职万舞于庭。朕固薄德，何以克当？《易》陈负乘，《诗》刺彼己，永念惭疚，无忘厥心。三老李躬，年耆学明。五更桓荣，授朕《尙书》。《诗》曰：(袁宏纪》作“五更桓荣，以《尙书》授朕，十有余年。《周颂》曰：‘视我显德。’又曰”)“无德不报，无德不酬。”其赐荣爵关内侯，食邑五千戸。三老、五更皆以二千石禄养终厥身。其赐天下三老酒，人一石，肉四十斤有司其存耆耋，卹幼孤，惠鳏寡，称朕意焉。
(后汉·明纪》，又略见袁宏后汉纪，又文选·东京赋注引东观汉纪)
○劝农详刑诏(三年正月癸巳)
    朕奉郊祀，登灵台，见史官，正仪度。夫春者，岁之始也。始得其正，则三时有成。比者水旱不节，边人食寡，政失于上，人受其咎。有司其勉顺时气，劝督农桑，去其螟蜮，以及蝥贼，详刑愼罚，明察单辞，夙夜匪懈，以称朕意。
(后汉·明帝纪》)
○报钟离意止作北宫诏(永平三年夏)
    汤引六事，咎在一人。其冠履，勿谢。比上天降旱，密云数会，朕戚然惭惧，思获嘉应，故分佈祷请，窥候风云，北祈明堂，南设雩场。今又勅大匠，止作诸宫，减省不急，庶消灾谴。
(后汉·钟离意传》)
○报东平王苍议世祖庙乐舞诏(三年八月丁卯)
    骠骑将军议可进武德之舞如故。
(续汉·祭祀志下》注补引东观书》)
○下诏改乐名乐官(三年八月初卽位)
    《尙书璇玑钤》曰：“有帝汉出，德洽作乐，名《太予》。”今且改郊庙乐曰《太子乐》，太乐官曰太予乐宫，以应图谶。乐诗曲操，以俟君子。
(文选·东都赋》注引东观汉记》，又见后汉·曹褒传，合録之。)
○日食求言诏(三年八月壬申)
    朕奉承祖业，无有善政。日月薄蚀，彗孛见天，水旱不节，稼穑不成，人无宿储，下生愁垫。虽夙夜勤思，而智能不逮。昔楚庄无灾，以致戒惧；鲁哀祸大，天不降谴。今之动变，傥尙可救。有司勉思厥职，以匡无德。古者卿士献诗，百工箴谏。其言事者，靡有所讳。
(后汉·明帝纪》)
○以姜诗为郎中诏(三年)
    大孝入朝，凡诸擧者，一听平之。
(后汉·列女姜诗妻传》)
○得雨劳公卿诏(四年二月辛亥)
    朕亲耕(文选·东京赋注引东观汉记》有“于”字)借田，以祈农事。京师冬无宿雪，春不燠沐，烦劳羣司，积精祷求。而比再得时雨，宿麦润泽。其赐公卿半奉。有司勉遵时政，务平刑罚。
(后汉·明帝纪》)
○听东平王苍归籓诏(五年二月)
    东平王比上书，愿归籓，上将军印绶。谦让日闻，至诚恳恻。盖君子成人之美，今其听焉，以骠骑长史为东平王太傅，掾吏为中大夫，令史为王家郎，勿上将军印缓。
(袁宏后汉纪九)
○赐执金吾冯鲂诏(十月)
    复道多风寒，左右老人且病痱。多取帷帐，东西完塞，牕皆令致密。
(御览》七百四下二引东观汉记》)
○复元氏县田租诏(十月)
    丰、沛、济阳，受命所由，加恩报德，适其宜也。今永平之政，百姓怨结，而吏人求复，令人愧笑。重逆此县之拳拳，其复元氏县田租更赋六岁，劳赐县掾史及门阑走卒。
(后汉·明帝纪》)
○获宝鼎诏(六年四月甲子)
     昔禹收九牧之金，铸鼎以象物，使人知神姦，不逢恶气。遭德则兴，迁于商、周。周德旣衰，鼎乃沦亡。祥瑞之降，以应有德。方今政化多僻，何以致兹？《易》曰鼎象三公，岂公卿奉职得其理邪？太常其以衤勺祭之日，陈鼎于庙，以备器用赐三公帛五十匹，九卿、二千石半之。先帝诏书，禁人上事言圣，而间者章奏颇多浮词。自今若有过称虚誉，尙书皆宜抑而不省，示不为谄子蚩也。
(后汉·明帝纪》)
○阴太后晏驾诏(七年)
    柩将发于殿，羣臣百官陪位，黄门鼓吹三通，鸣钟鼓，天子擧哀。女侍史官三百人皆着素，参以白素，引棺挽歌，下殿就车，黄门宦者引以出宫省。太后魂车，鸾路，靑羽盖，驷马，龙旗九旒，前有方相，凤皇车，大将军妻参乘，太仆妻御悉道。公卿百官如天子郊卤簿仪。
(后汉·礼仪志下》注引丁孚汉仪》)
○临雍礼毕诏三公(八年十月丙子)
    募郡国中都官死罪系囚，减罪一等，勿籉，诣度辽将军营，屯朔方、五原之边县；妻子自随，便占着边县；父同产欲相代者，恣听之。其大逆无道殊死者，一切募下蚕室。亡命者，令赎罪各有差。凡徙者，赐弓驽衣粮。
(后汉·明纪》)
○日食求言诏(八年十月壬寅)
    朕以无德，奉承大业，而下贻人怨，上动三光，日食之变，其灾尤大，《春秋》图谶所谓至谴。永思厥咎，在予一人。羣司勉修职事，极言无讳。
(后汉·明帝纪》)
○班示封事诏(八年十一月)
    羣僚所言，皆朕之过。人寃不能理，吏黠不能禁，而轻用人力，缮修宫宇，出入无节，喜怒过差。昔应门失守，《关雎》刺世；飞蓬随风，微子所叹。永览前戒，竦然兢惧。徒恐薄德，久而致怠耳。
(后汉·明帝纪》)
○报楚王英诏(八年)
    楚王诵黄老之微言，尙浮屠之仁祠，洁斋三日，与神为誓，何嫌何疑，当有悔吝？其还赎，以助伊蒲塞桑门之盛馔。
(后汉·楚王英传》，又袁宏后汉纪十。案：后魏书·释老志》作章帝，误。)
○诏卹徙边者妻子(九年三月)
    郡国死罪囚减罪，与妻子诣五原、朔方占着，所在死者，皆赐妻父若男同产一人复终身。其妻无父兄独有者，赐其母钱六万，又复其口筭。
(后汉·明纪》)
○诏卹贫民(九年四月)
    郡国以公田赐贫人各有差。
(后汉·明纪》)
○赦广陵王荆诏(十年)
    荆数年之间，大罪二矣。其赦荆罪，不得臣其吏民。
(袁宏后汉纪十)
○大赦诏(十年四月戊子)
    昔岁五谷登衍，今兹蚕麦善收，其大赦天下。方盛夏长养之时，荡涤宿恶，以报农功。百姓勉务桑稼，以备灾害。吏敬厥职，无令愆惰。
(后汉·明纪》)
○手诏东平王国傅(十一年)
    辞别之后，独坐不乐，因就车归，伏轼而吟，瞻望永怀，实劳我心，诵及《采菽》，以增叹息。日者问东平王处家何等最乐，王言为善最乐，其言甚大，副是要腹矣。今送列侯印十九枚，诸王子年五岁已上能趋拜者，皆令带之。
(后汉·东平宪王苍传》)
○申明科禁诏(十二年五月丙辰)
     昔曾、闵奉亲，竭欢致养；仲尼葬子，有棺无椁。丧贵致哀，礼存宁俭。今百姓送终之制，竞为奢靡。生者无担石之储，而财力尽于坟土。伏腊无糟糠，而牲牢兼于一奠。糜破积世之业，以供终朝之费，子孙饥寒，絶命于此，岂祖考之意哉！又车服制度，恣极耳目。田荒不耕，游食者衆。有司其申明科禁，宜于今者，宣下郡国。
(后汉·明纪》)
○巡行汴渠诏(十三年四月乙酉)
     自汴梁决败，六十余岁，加顷年以来，雨水不时，汴流东侵，日月益甚，水门故处，皆在河中，漭瀁广溢，莫测圻岸，荡荡极望，不知纲纪。今兖、豫之人，多被水患，乃云县官不先人急，好兴它役。又或以为河流入汴，幽、冀蒙利，故曰左堤强则右堤伤，左右俱强则下方伤，宜任水势所之，使人随高而外，公家息壅塞之费，百姓无陷溺之患。议者不同，南北异论，朕不知所从，久而不决。今旣筑堤理渠，絶水立门，河、汴分流，复其旧迹，陶丘之北，渐就壤坟，故荐嘉玉絜牲以礼河神东过洛汭，叹禹之绩。今五土之宜，反其正色，滨渠下田，赋与贫人，无令豪右得固其利，庶继世宗《瓠子》之作。
(后汉·明纪》)
○还冯鲂爵土诏(十四年)
    执金吾鲂，侍卫历年，数进忠言，其还爵土，封为杨邑侯。
(袁宏后汉纪。又玉海》引东观汉记》“诏曰：冯鲂以忠孝出入八年，数进忠言正谏，赐以玉玦。”)
○制诏许太后(十四年四月)
    国家始闻楚事，幸其不然。旣知审实，怀用悼灼，庶欲宥全王身，令保卒天年，而王不念顾太后，竟不自免。此天命也，无可奈何。太后其保养幼弱，勉强饮食。诸许愿王富贵，人情也。已诏有司，出其有谋者，令安田宅。
(后汉·楚王英传》)
○赎罪诏(十五年二月)
    亡命自殊死已下赎：死罪缣四十匹，右趾至髠钳城旦舂十匹，完城旦至司冦作五匹；犯罪未发觉，诏书到日自告者，半入赎。
(后汉·明纪》)
○按验郰令诏(后汉·郑弘传》注引谢承书》云十五年)
    朕自治京师，尙不能攘蝗郰令何人，而令消弭？遣按验之。
○诏窦固(十六年)
    吏如班超，何故不遣，而更选乎？今以超为军司马，令遂前功。
(后汉·班超传》)
○罪人徙边诏(十六年九月)
    令郡国中都官死罪系囚减死罪一等，勿籉，诣军营，屯朔方、炖煌；妻子自随，父同产欲求从者，恣听之；女子嫁为人妻，勿与俱。谋反大逆无道，不用此书。
(后汉·明纪》)
○诏班固(十七年)
    司马迁着书，成一家之言，扬名后世。至以身陷刑之故，反微文刺讥，贬损当世，非谊士也。司马相如洿行无节，但有浮华之词不周于用。至于疾病而遗忠，主上求取其书，竟得颂述功德，言封禅事，忠臣效也，至是贤迁远矣。
(文选·典引序》)
○赎刑诏(十八年三月丁亥)
    其令天下亡命，自殊死已下赎：死罪缣三十匹，右趾至髠钳城旦舂十匹；完城旦至司冦作五匹；吏人犯罪未发觉，诏书到自告者，半入赎。
(后汉·明纪》)
○祷雨诏(十八年四月己未)
    自春以来，时雨不降，宿麦伤旱，秋种未下，政失厥中，忧惧而已。其赐天下男子爵，人二级，及流民无名数欲占者人一级；鳏、寡、孤、独、笃癃、贫不能自存者粟，人三斛。理寃狱，録轻系。二千石分祷五岳四渎。郡界有名山大川能兴云致雨者，长吏各絜斋祷请，冀蒙嘉澍。
(后汉·明纪》)
○诏
    尙书盖古之纳言，出纳朕命，机事不密则害成，可不愼欤。
(御览》二百十二引汉官仪》)
    谒者乃尧之尊官，所以试舜，宾于四门，四门穆穆者也。昔燕太子使荆轲刼秦王变起两楹之间，其后谒者持匕首刺腋，高祖偃武行文，故易之以板。
(续汉·百官志二》注引荀绰晋百官表注》)
○遗诏(十八年八月壬子)遵俭无起寝庙，藏主于世祖庙更衣。(续汉·祭祀志下》)
    无起寝庙，藏主于光烈皇后更衣别室。
(后汉·明纪》)
○以邓禹为太傅策(初卽位)
    高密侯邓禹，元功之首，其以禹为太傅。
(北堂书钞》五十二引汉官仪》明帝甲辰策书)
○计令(九年)
    司隶校尉、部刺史岁上墨绶长吏视事三岁已上理状尤异者各一人，与计偕上。及尤不政理者，亦以闻。
(后汉·明纪》)
○徙罪人令(十七年)
    令武威、张掖、酒泉、炖煌及张掖属国，系囚右趾已下任兵者，皆一切勿治其罪，诣军营。
(后汉·明纪》)
○报少傅桓荣书(为太子时)
    阳以童蒙，承训九载，不深达师意，而猥见褒奖，非其实也。夫《五经》之道广大，非天下之至精，其孰能与于此？自宰予以徒亲事孔门，闲邪以度，犹尙怠懈昼寝，况于不才者乎？茍非其人，道不虚受。冉求曰“非不说子之道，力不足”者，归道受谢，非所敢闻。
(袁宏后汉纪八)
    庄以童蒙，学道九载，而典训不明，无所晓识。夫《五经》广大，圣言幽远，非天下之至精，岂能与于此？况以不才，敢承诲命昔之先师谢弟子者有矣，上则通达经旨，分明章句，下则去家慕乡，求谢师门。今蒙下列，不敢有辞，愿君愼疾加餐，重爱玉体。
(后汉·桓荣传》。案：此与袁宏纪》各有删节。)
○报中山王焉(二年)
    凡诸侯出境，必备左右，故夹谷之会，司马以从。今五国各官骑百人，称娖前行，皆北军胡骑，便兵善射，弓不空发，中必决眦。夫有文事必有武备，所以重蕃职也。王其勿辞。
(后汉·中山简王焉传》)
○书版
    生非太公，予亦非文王也。
(珍本东观汉记》：“十三年春二月，帝耕借田礼毕，赐观者食。有诸生前擧手曰：‘善哉，文王之遇太公也！’帝书版。”)
<h2>☆章帝(一) r. 75-88</h2>
○以赵憙为太傅牟融为太尉诏(永平十八年八月)
    朕以眇身，托于王侯之上，统理万机，惧失厥中，兢兢业业，未知所济。深惟守文之主，必建师傅之官。《诗》不云乎：“不愆不忘，率由旧章。”行太尉事节乡侯憙，五世(书钞》五十二引东观记》作“三世”)在位，为国元老；司空融，典职六年，勤劳不怠。其以憙为太傅，融为太尉，并録尙书事。“三事大夫，莫肯夙夜”，《小雅》之所伤也。“予违汝弼，汝无面从”，股肱之正义也。羣后百僚，勉思厥职，各贡忠诚，以辅不逮。申勅四方，称朕意焉。
(后汉·章纪》。又见艺文类聚》四十六引东观汉记》，又四十八、御览二百七、二百十引》汉官仪)
○日蚀求言诏(十月甲辰晦)
    朕以眇年，奉承宗祖，不能聿修洪业，以臻灾眚。思惟厥咎，在予一人。又羣司百僚，其勉修所职，各言其上封事，靡有所讳。
(袁宏后汉纪十)
○下诏告平陵令丞
    告平陵令、丞：县人故云阳令朱勃，建武中以伏波将军爵土不传，上书陈状，不顾罪戾，怀旌善之志，有烈士之风。《诗》云：“无言不雠，无德不报。”其以县见谷二千斛赐勃子若孙，勿令远诣阙谢。
(后汉·马援传》注引东观记》)
○报张酺辞典郡诏
    经云：“身虽在外，乃心不离王室。”典城临民，益所以报效也。好丑必上，不在远近。今赐装三十万，其亟之官。
(后汉·张酺传》)
○实核受廪诏(建初元年正月)
    诏三州郡国，方春东作，恐人稍受廪，往来烦剧，或妨耕农。其各实核，尤贫者，计所贷并与之。流人欲归本者，郡县其实廪，令足还到，听过止官亭，无僱舍宿。长吏亲躬，无使贫弱遗脱，小吏豪右得容姦妄。诏书旣下，勿得稽留，刺史明加督察尤无状者。
(后汉·章纪》)
○东作缓刑诏(正月丙寅)
     比年牛多疾疫，垦田减少，谷价颇贵，人以流亡。方春东作，宜及时务。二千石勉劝农桑，弘致劳来。羣公庶尹，各推精诚，专急人事。罪非殊死，须立秋案验。有司明愼选擧，进柔良，退贪猾，顺时令，理寃狱。“五教在寛”，帝《典》所美；“恺悌君子”，《大雅》所叹，佈告天下，使明知朕意。
(后汉·章纪》。又见袁宏后汉纪十一，与此小异。)
○地震擧贤良方正诏(三月己巳)
     朕以无德，奉承大业，夙夜栗栗，不敢荒宁，而灾异仍见，与政相应。朕旣不明，涉道日寡，又选擧乖实，俗吏伤人，官职耗乱，刑罚不中，可不忧与！昔仲弓，季氏之家臣；子游，武城之小宰，孔子犹诲以贤才，问以得人。明政无大小，以得人为本。夫乡擧里选，必累功劳。今刺史、守相，不明眞伪，茂才、孝廉岁以百数，旣非能显而当，授之政事，甚无谓也。每寻前世擧人贡士，或起甽亩，不系阀閲。敷奏以言，则文章可采。明试以功，则政有异迹。文质彬彬，朕甚嘉之。其令太傅、三公、中二千石、二千石、郡国守相擧贤良方正能直言极谏之士各一人。
(后汉·章纪》)
○封贾复子邯阴兴子员诏(元年四月丙戌)
    盖褒德赏功，兴亡继絶，所以昭孝事亲，以旌善人。故仁不遗德，义不忘劳，先王之令典也。故特进胶东侯贾复，佐命河北，列在元功；卫尉阴兴，忠贞爱国，先帝休之。今兴子博，复孙敏，顽兇失道，自陷刑以丧爵土，朕甚怜之。其封复子邯为胶东侯，兴子员为氵隐强侯。
(袁宏后汉纪十一)
○贬阜陵王延诏(十一月)
     王前犯大逆，罪恶尤深，有同周之管、蔡，汉之淮南。经有正义，律有明刑，先帝不忍亲亲之恩，枉屈大法，为王受愆，羣下莫不惑焉。今王曾莫悔悟，悖心不移，逆谋内溃，自子鲂发，诚非本朝之所乐闻。朕恻然伤心，不忍致王于理，今贬爵为阜陵侯，食一县。获斯辜者，侯自取焉。于戏诫哉！
(后汉·阜陵质王延传》)
○擧察奢僣诏(二年三月辛丑)
     比年阴阳不调，饥馑屡臻。深惟先帝忧人之本，诏书曰“不伤财，不害人”，诚欲元元去末归本。而今贵戚近亲，奢纵无度，嫁娶送终，尤为僣移。有司废典，莫肯擧察。《春秋》之义，以贵理贱。今自三公，并宜明纠非法，宣振威风。朕在弱冠，未知稼穑之艰难，区区管窥，岂能照一隅哉！其科条制度所宜施行，在事者备为之禁，先京师而后诸夏。
(后汉·章纪》)
○切责窦宪诏(三年)
    深思前过，夺主田园时，何用愈赵高指鹿为马？久念使人惊怖。昔永平中，常令阴党、阴博、邓叠三人更相纠察，故诸豪戚莫敢犯法者，而诏书切切，犹以舅氏田宅为言。今贵主尙见枉夺，何况小人哉！国家弃宪(袁宏纪》作“何况小民哉！难鵰之人，不可汲引，吾捐弃汝等”)，如孤鶵腐鼠耳。
(后汉·窦宪传》。又见袁宏后汉纪十一，有删节。)
○诏赐贾贵人(建初四年八月甲午)
    贾贵人者，奉侍先帝，劬劳帷幄。建初之后，以至亲供养长乐宫，昏定晨省，夙夜匪懈。今赐贵人王赤绶安车一驷，永巷宫人二百，御府杂帛二万匹，大司农黄金千斤钱二千万。朕旣早离皇太后，幸复承子道，中心依依，昊天罔极。
(袁宏后汉纪十一)
○使诸儒共正经义诏(四年十一月壬戌)
     盖三代导人，教学为本。汉承暴秦，褒显儒术，建立《五经》，为置博士。其后学者精进，虽曰承师，亦别名家。孝宣皇帝以为去圣久远，学不厌博，故遂立《大、小夏侯尙书》，后又立《京氏易》。至建武中，复置《颜氏、严氏春秋》，《大、小戴礼》博士。此皆所以扶进微学，尊广道艺也。中元元年诏书，《五经》章句烦多，议欲减省。至永平元年，长水校尉倏奏言，先帝大业，当以时施行。欲使诸儒共正经义，颇令学者得以自助。孔子曰：“学之不进，是吾忧也。”又曰：“博学而笃志，切问而近思，仁在其中矣。”于戏，其勉之哉！
(后汉·章纪》)
○日食擧直言极谏诏(五年二月庚辰)
    朕新离供养，愆咎衆着，上天降异，大变随之。《诗》不云乎：“亦孔之丑。”又久旱伤麦，忧心惨切。公卿已下，其擧直言极谏能指朕过失者各一人，遣诣公车，将亲览问焉。其以巖穴为先，勿取浮华。
(后汉·章纪》。又见袁宏后汉纪十一，作“上天降异，止于朕躬。非羣司之咎，其咎朕而已。公卿”云云。)
○祷雨诏(二月甲申)
     《春秋》书“无麦苗”，重之也。去秋雨泽不适，今时复旱，如炎如焚。兇年无时，而为备未至。朕之不德，上累三光，震栗忄刀忄刀，痛心疾首。前代圣君，博思咨诹，虽降灾咎，辄有开匮反风之应。今予小子，徒惨惨而已。其令二千石理寃狱，録轻系，祷五岳四渎，及名山能兴云致雨者，冀蒙不崇朝遍雨天下之报。务加肃敬焉。
(后汉·章纪》)
○纠擧狱吏诏(三月甲寅)
    孔子曰：“刑罚不中，则人无所措手足。”今吏多不良，擅行喜怒，或案不以罪，迫脇无辜，致令自杀者一岁且多于断狱，甚非为人父母之意也。有司其议纠擧之。
(后汉·章纪》)
○以直士补任外官诏(五月辛亥)
    朕思迟直士，侧席异闻。其先至者，各以发愤吐懑，略闻子大夫之志矣，皆欲置于左右，顾问省纳。建武诏书又曰，尧试臣以职，不直以言语笔札。今外官多旷，并可以补任。
(后汉·章纪》)
○沛济南等四王勿名诏(七年正月)
    《礼》云伯父归宁乃国，《诗》云叔父建尔元子，敬之至也。昔萧相国加以不名，优忠贤也。况兼亲尊者乎！其沛、济南、东平、中山四王，赞皆勿名。
(后汉·东平宪王苍传》)
○废太子庆立子肇诏(六月甲寅)
    皇太子有失惑无常之性，爰自孩乳，至今益章，恐袭其母兇恶之风，不可以奉宗庙，为天下主。大义灭亲，况降退乎！今废庆为淸河王皇子肇保育皇后，承训怀袵，导达善性，将成其器。盖庶子慈母，尙有终身之恩，岂若嫡后事正义明哉！今以肇为皇太子。
(后汉·淸河孝王庆传》)
○赐公卿助祭钱诏(八月甲辰)
     《书》云“祖考来假”，明哲之祀。予末小子，质又菲薄，仰惟先帝烝烝之情，前修禘祭，以尽孝敬。朕得识昭穆之序，寄远祖之思。今年大礼复擧，加以先帝之坐，悲伤感怀。乐以迎来，哀以送往，虽祭亡如在，而空虚不知所裁，庶或飨之。岂亡克愼肃雍之臣，辟公之相，皆助朕之依依。今赐公钱四十万，卿半之，及百官执事各有差。
(后汉·章纪》)
○手诏赐东平王苍(八月)
    骨肉天性，诚不以远近为亲疎，然数见颜色，情重昔时。念王久劳，思得还休，欲署(袁宏纪》作“历时欲署”)大鸿胪奏，不忍下笔，顾授小黄门，中心恋恋，恻然不能言。
(后汉·东平王苍传》又见袁宏后汉纪十一，有删节。)
○行秋稼诏(九月甲戌)
    车驾行秋稼，观收获，因涉郡界。皆精骑轻行，无它辎重。不得辄修桥道，远离城郭，遣吏逢迎，刺探起居，出入前后，以为烦扰。动务省约，但患不能脱粟瓢饮耳。所过欲令贫弱有利，无违诏书。
(后汉·章纪》)
○减刑诏(九月辛卯)
     天下系囚减死一等，勿籉，诣边戍；妻子自随，占着所在；父母同产欲相从者，恣听之；有不到者，皆以乏军兴论。及犯殊死，一切募下蚕室；其女子宫。系囚鬼薪，白粲已上、皆减本罪各一等，输司冦作。亡命赎：死罪入缣二十四匹，右趾至髠钳城旦舂十匹，完城旦至司冦三匹，吏人有罪未发觉，诏书到自告者，半入赎。
(后汉·章纪》)
○诏勅荆州刺史谢夷吾
    勅荆州刺史入传録见囚徒，诫长吏“勿废旧仪，朕将览焉”。
(后汉·谢夷吾传》注引谢承书》，御览六百三十九引会稽典録》)
○得铜器又获白鹿诏(十月丙辰)
    上无明天子，下无贤方伯。“人之无良，相怨一方”。斯器亦曷为来哉？
(后汉·章纪》)
○令马光就国诏(八年)
    舅氏一门，俱就国封，四时陵庙无助祭先后者，朕甚伤之。其令许侯思愆田庐，有司勿复请，以慰朕《渭阳》之情。
(后汉·马防传》)
○切责李邑(八年)
    纵超拥爱妻，抱爱子，思归之士千余人，何能尽与超同心乎？
(后汉·班超传》。案：是时李邑已到于阗，知此是诏勅，非面语也。)
○诏班超(八年)
    若邑任在外者，便留与从事。
(后汉·班超传》)
○东巡过葘县诏(八年十二月)
    陈留葘县，其名不善高祖鄙柏人之邑，世宗休闻喜而显获嘉，应亨吉元符，嘉皇灵之顾赐，越有光列考武皇，其改葘县曰考城。
(水经·汳水注》)
○令选高才生受古学诏(十二月戊申)
    《五经》剖判，去圣弥远，章句遗辞，乖疑难正，恐先师微言将遂废絶，非所以重稽古、求道眞也。其令羣儒选高才生，受学《左氏》《谷梁春秋》《古文尙书》《毛诗》，以扶微学，广异义焉。
(后汉·章纪》。又见袁宏后汉纪十二，有小异。)
○四科取士诏(十二月己未)
     辟士四科，其一曰德行高妙，志节淸白。二曰经明行修，能任博士。三曰明晓法律，足以决疑，能案章覆问，才任御史。四曰刚毅多略，遭事不惑，明足照姦，勇足决断，才任三辅令。皆存孝悌淸公之行。自今以后，审四科辟召，及刺史、二千石察擧茂才尤异孝廉吏，务实校试以职。有非其人，不习曹事，正擧者故不以实法也。
(后汉·和帝纪》注、御览六百二十八并引汉官仪》。案：此光武诏，章帝复申明之。)
○勉励邵训诏
    陈留太守讲授省中，六年于兹。经术明笃，有匡生解颐之风。赐钱三十万，及刀劒衣服居家之具。
(御览》二百六十二引邵氏家传》，“邵训字伯春，为陈留太守”。后汉·儒林传作“邵驯”。)
○给流民公田诏(元和元年二月甲戌)
     王者八政，以食为本，故古者急耕稼之业，致耒耜之勤，节用储蓄，以备兇灾，是以岁虽不登而人无饥色。自牛疫以来，谷食连少，良由吏教未至，刺史、二千石不以为负。其令郡国募人无田欲徙它界就肥饶者，恣听之。到在所，赐给公田，为僱耕佣，赁种饷，贳与田器，勿收租五岁，除算三年。其后欲还本乡者，勿禁。
(后汉·章纪》)
○禁酷刑诏(七月丁未)
    《律》云：“掠者唯得牓、籉、立。”又《令丙》，箠长短有数。自往者大狱已来，掠考多酷，钻钻之属，惨苦无极。念其痛毒，憷然动心。《书》曰“鞭作官刑”，岂云若此？宜及秋冬理狱，明为其禁。
(后汉·章纪》)
○改元元和诏(八月癸酉)
     朕道化不德，吏政失和，元元未谕，抵罪于下。冦贼争心不息，边野邑屋不修。永惟庶事，思稽厥衷，与凡百君子，共弘斯道。中心悠悠，将何以寄？其改建初九年为元和元年。郡国中都官系囚减死一等，勿籉，诣边县；妻子自随，占着在所。其犯殊死，一切募下蚕室；其女子宫。系办鬼薪、白粲以上，皆减本罪一等，输司冦作。亡命者赎，各有差。
(后汉·章纪》)
○蠲除禁锢诏(十二月壬子)
    《书》云：“父不慈，子不祗，兄不友，弟不恭，不相及也。”往者妖言大狱，所及广远，一人犯罪，禁至三属，莫得垂缨士宦王朝。如有贤才而没齿无用，朕甚怜之，非所谓与之更始也。诸以前妖恶禁锢者，一皆蠲除之，以明弃咎之路，但不得在宿卫而已。
(后汉·章纪》)
○审试严崇子宣诏(元年)
    崇子学审晓律，别其族，协其声者，审试。不得依托父学，以聋为聪。声微妙，独非莫知，独是莫晓。以律错吹，能知命十二律，其中不失一，乃为能传崇学耳。
(续汉·律历志上》。又晋书·律历志六》宋书·历志一》“崇”作“嵩”。)
○召严宣补学官主调乐器诏
    嵩子学审晓律，别其族，协其声者，审试。不得依托父学，以聋为聪。声微妙，独非莫知，独是莫晓，以律错吹，能知命十二律，其二中不失一，乃为能传嵩学耳。
(晋书·律历志六》)
○诏告庐江太守东平相(元年)
    议郎郑均，束脩安贫，恭俭节整，前在机密，以病致仕，守善贞固，黄发不怠。又前安邑令毛义，躬履逊让，比征辞病，淳洁之风，东州称仁。书不云乎：“章厥有常，吉哉！”其赐均、义谷各千斛，常以八月长吏存问，赐羊酒，显兹异行。
(后汉·郑均传》)
○产子复勿算诏(元和二年正月乙酉)
    《令》云：“人有产子者复勿算三岁”。今诸怀妊者，赐胎养谷人三斛，复其夫，勿算一岁，着以为令。
(后汉·章纪》)
○诏三公
     方春生养，万物莩甲，宜助萌阳，以育时物。其令有司，罪非殊死，且勿案验，乃吏人条书相告，不得听受，冀以息事宁人，敬奉天气。立秋如故。夫俗吏矫饰外貎，似是而非，揆之人事则恱耳，论之阴阳则伤化。朕甚餍之，甚苦之。安静之吏，悃愊无华，日计不足，月计有余。如襄城令刘方，吏人同声，谓之不烦，虽未有它异，斯亦殆近之矣。间勅二千石，各尙寛明，而今富姦行赂于下，贪吏枉法于上，使有罪不论而无过被刑，甚大逆也。夫以苛为察，以刻为明，以轻为德，以重为威，四者或兴，则下有怨心。吾诏书数下，冠盖接道，而吏不加理，人或失职，其咎安在？勉思旧令，称朕意焉。
(后汉·章纪》)
○改行四分历诏(二年二月甲寅)
     朕闻古先圣王，先天而天不违，后天而奉天时。《河图》曰：“赤九会昌，十世以光，十一以兴。”又曰：“九名之世，帝行德，封刻政。”朕以不德，奉承大业，夙夜祇畏，不敢荒宁。予末小子，托在于数终，曷以缵兴，崇弘祖宗，拯济元元？《尙书璇玑钤》曰：“述尧理世，平制礼乐，放唐之文。”《帝命验》曰：“顺尧考德，题期立象。”且三、五步骤，优劣殊轨，况予顽陋，无以克堪，虽欲从之，末由也已。每见图书，中心恧焉。间者以来，政治不得，阴阳不和，灾异不息，疠疫之气，流伤于牛，农本不播。夫庶征休咎，五事之应，咸在朕躬，信有阙矣，将何以补之？《书》曰：“惟先假王正厥事。”又曰：“岁二月，东巡狩，至岱宗，柴，望秩于山川。遂觐东后，叶时月正日。”祖尧岱宗，同律度量，考在玑衡，以正历象，庶乎有益。《春秋保干图》曰：“三百年斗历改宪。”史官用太初邓平术，有余分一，在三百年之域，行度转差，寖以谬错。璇玑不正，文象不稽。冬至之日，日在斗二十二度，而历以为牵牛中星。先立春一日，则《四分》数之立春日也。而以折狱断大刑，于气已迕，用望平和随时之义，盖亦远矣。今改行《四分》，以遵于尧，以顺孔圣奉天之文。冀百君子越有民，同心敬授，傥获咸熙，以明予祖之遗功。
(续汉·律历志中》，又蔡邕历议》，宋书·历志》一，又文选·永明九年策秀才文注引续汉书》)
○增修羣祀诏(同上)
     经称“秩元祀，咸秩无文”。《祭法》：“功施于民则祀之，以死勤事则祀之，以劳定国则祀之，能御大灾则祀之。以日月星辰，民所瞻仰也；山林川谷丘陵，民所取财用也。非此族也，不在祀典。”传曰：“圣王先成民而后致力于又神。”又曰：“山川之神则水旱疠疫之灾，于是乎禜之。日月星辰之神，则雪霜风雨之不时，于是乎禜之。”孝文十二年令曰：“比年五谷不登，欲有以增诸神之祀。”《王制》曰：“山川神祇有不擧者，为不敬。”今恐山川百神应典礼者尙未咸秩，其议增修羣祀宜享祀者，以祈丰年，以致嘉福，以蕃兆民。《诗》不云乎：“怀柔百神及河乔岳。”有年报功，不私幸望，岂嫌同辞，其义一焉。
(续汉·祭祀志中》注引东观书》，又略见后汉·章帝纪，又蔡邕传》注)
○赐三老等帛诏(二年二月乙丑)
    三老，尊年也。孝悌，淑行也。力田，勤劳也。国家甚休之。其赐帛人一匹，勉率农功。
(后汉·章纪》)
○东巡大赦诏(二年二月丙子)
     朕巡狩岱宗，柴望山川，告祠明堂，以章先勋。其二王之后，先圣之胤，东后蕃卫，伯父伯兄，仲叔季弟，幼子童孙，百僚从臣，宗室衆子，要荒四裔，沙漠之北，葱岭之西，冒耏之类，跋涉悬度，陵践阻絶，骏奔效畤，咸来助祭。祖宗功德，延及朕躬。予一人空虚多疚，纂承尊明，盥洗享荐，惭愧祗栗。《诗》不云乎：“君子如祉，乱庶遄已。”历数旣从，灵耀着明，亦欲与士大夫同心自新。其大赦天下。诸犯罪不当得赦者，皆除之。复博、奉高、嬴，无出今年田租、刍稾。
(后汉·章纪》)
○巡幸诏
    惟巡狩之制，以宣声教，考同违迩，解释怨结。
(初学记》十三)
    东巡还告祠高庙下诏。
(二年五月戊申。袁宏纪》作“丙戌”)
    乃者凤凰、黄龙、鸾鸟，比集七郡，或一郡再见，及白乌、神雀、甘露屡臻(案文选班固白雉诗》注引东观汉记》此下有“降自京师”四字，袁宏纪》亦有)。祖宗旧事，或班恩施。其赐天下吏爵，人三级；高年、鳏、寡、孤、独帛，人一匹。《经》曰：“无侮鳏寡，惠此茕独。”加赐河南女子百戸牛酒，令天下大酺五日。赐公卿已下钱帛各有差；及雒阳人当酺者佈，戸一匹，城外三戸共一匹。赐博士员弟子见在太学者佈，人三匹。令郡国上明经者，口十万以上五人，不满十万三人。
(后汉·章纪》，又略见袁宏后汉纪十二)
○冬至后不报囚诏(二年七月庚子)
    《春秋》于春每月书“王”者，重三正，愼三微也。律十二月立春，不以报囚。《月令》冬至之后，有顺阳助生之文，而无鞠狱断刑之政。朕咨访儒雅，稽之典籍，以为王者生杀，宜顺时气。其定律，无以十一月、十二月报囚。
(后汉·章纪》)
○凤皇、黄龙见下诏(二年九月壬辰)
    凤皇、黄龙所见亭部，无出二年(袁宏纪》作“今年”)租赋，加赐男子爵，人二级；先见者帛二十匹，近者三匹，太守三十匹，令、长十五匹，丞、尉半之。《诗》云：“虽无德与汝，式歌且舞。”它如赐爵故事。
(后汉·章纪》。又略见袁宏后汉纪十二，并于五月丙戌诏)
○定礼乐诏(二年十一月壬辰)
    余末小子，托于君位。曷以恢崇？仁济天下。三代推益，优劣殊轨，况于顽陋，无以易民视听，虽欲从之，末由也已。
(袁宏后汉纪十二)
○诏报袁安(二年)
    久议沈滞，各有所志。盖事以议从，策由衆定，誾誾衎衎，得礼之容，寝嘿抑心，更非朝廷之福。君何尤而深谢？其各冠履。
(后汉·袁安传》)
    还北单于南部生口诏
(二年)
     昔玁狁、獯粥之敌中国，其所由来尙矣。往者虽有和亲之名，终无丝发之效。墝埆之人，屡婴涂炭，父战于前，子死于后。弱女乘于亭障，孤儿号于道路。老母寡妻设虚祭，饮泣泪，想望归魂于沙漠之表，岂不哀哉！传曰：“江海所以能长百川者，以其下之也。”少加屈下，尙何足病？况今与匈奴君臣分定，辞顺约明，贡献累至，岂宜违信，自受其曲。其勅度辽及领中郎将庞奋，倍僱南部所得生口诏以还北虏。其南部斩首获生，计功受赏，如常科。
(后汉·南匈奴传》)
○禀给幼孤诏(三年正月乙酉)
    盖人君者，视民如父母，有憯怛之忧，有忠和之孝，匍匐之救。其婴儿无父亲属，及有子不能养食者，禀给如《律》。
(后汉·章纪》)
○北巡告常山等郡守相(元和三年二月壬寅)
     朕惟巡狩之制，以宣声教，考同遐迩，解释结寃也。今“四国无政，不用其良”，驾言出游，欲亲知其剧易。前祠园陵，遂望祀华、霍，东柴岱宗，为人祈福。今将礼常山，遂徂北土，历魏郡，经平原，升践堤防，询访耆老，咸曰：“往者汴门未作，深者成渊，浅则埿涂。”追惟先帝勤人之德，底绩远图，复禹弘业，圣迹滂流，至于海表。不克堂构，朕甚惭焉。《月令》，孟春善相丘陵土地所宜。今肥田尙多，未有垦辟。其悉以赋贫民，给与粮种，务尽地力，勿令游手。所过县邑，听半入今年田租，以劝农夫之劳。
(后汉·章纪》：“告常山、魏郡、淸河、巨鹿、平原、东平郡太守、相。”)
○议定礼乐诏(三年。袁宏纪》作章和元年正月)
    朕以不德，膺祖宗弘烈。乃者鸾凤仍集，麟龙并臻，甘露宵降，嘉谷滋生，赤草之类，纪于史官。朕夙夜祗畏，上无以彰于先功，下无以克称灵物。汉遭秦余，礼坏乐崩，且因循故事，未可观省，有知其说者，各尽所能。
(后汉·曹褒传》。又见袁宏后汉纪十二作“汉遭莽弊，礼坏乐崩，因循故事，多非经典，知其说者之于天下，岂不远乎”？)
○报朱晖诏(元和中)
    补公家之阙，不累淸白之素，斯善美之士也。俗吏茍合，阿意面从，进无謇謇之志，却无退思之念，患之甚久。惟今所言，适我愿也。生其勉之。
(后汉·朱晖传》)
○制诏齐相(元和中)
    谏议大夫江革，前以病归，今起居如何？夫孝，百行之本，衆善之始也。国家每惟忠孝之士，未尝不及革也。县以见谷千斛赐巨孝，常以八月长吏存问，致羊一头，酒二斛，以终厥身，以显异行。如有不幸，祠以中牢。
(袁宏后汉纪十一，后汉·江革传)
○改元章和诏(元和四年七月壬戌)
     朕闻明君之德，启迪鸿化，缉熙康乂，光照六幽，讫惟人面，靡不率俾，仁风翔于海表，威霆行乎鬼区。然后敬恭明祀，膺五福之庆，获来仪之贶。朕以不德，受祖宗弘烈。乃者凤皇仍集，麒麟并臻，甘露宵降，嘉谷滋生，芝草之类，岁月不絶。朕夙夜祗畏上天，无以彰于先功。今改元和四年为章和元年。秋，令是月养衰老，授几杖，行麋粥饮食。其赐高年二人共佈帛各一匹，以为醴酪。死罪囚犯法在丙子赦前而后捕系者，皆减死，勿籉，诣金城戍。
(后汉·章纪》)
○减刑诏(元年九月壬子)
    郡国中都官系囚，减死罪一等，诣金城戍；犯殊死者，一切募下蚕室；其女子宫；系囚鬼薪、白粲已上，减罪一等，输司冦作。亡命者赎，死罪缣二十匹，右趾至髠钳城旦舂七匹，完城旦至司冦三匹；吏民犯罪未发觉，诏书到自告者，半入赎。
(后汉·章纪》)
○复阜陵侯王爵诏(同上)
    昔周之爵封千有八百，而姬姓居半者，所以桢榦王室也。朕南巡，望淮、海，意在阜陵，遂与侯相见。侯志意衰落，形体非故，瞻省怀感，以喜以悲。今复侯为阜陵王，增封四县，并前为五县。以阜陵下湿，徙都寿春，加赐钱千万，佈万匹，安车一乘，夫人诸子赏赐各有差。
(后汉·阜陵王延传》又见袁宏后汉纪十二，有删节。)
○下诏贬削齐王晃等(六年)
     朕闻人君正屛，有所不听。宗尊为小君，宫卫周备，出有辎軿之饰，入有牗戸之固，殆不至如谮者之言。晃、刚愆乎至行，浊乎大伦。《甫刑》三千，莫不大孝。朕不忍置之于理，其贬晃爵为芜湖侯，削刚戸三千。于戏！小子不勗大道，控于法理，以堕宗绪。其遣谒者收晃及太姬玺绶。
(后汉·齐武王縯传》)
○特诏责张鸣(已下年月未详)
    尔虎贲将军，蒙国厚恩，位在中臣，宿卫禁门，当进人不避仇雠，擧罚不避亲戚。今者反于殿中交通轻薄。虎贲兰内所使，至欲相杀于殿下避门内。畏懦恣纵，姑不遂捕。此皆生于不学之门所致也。
(聚珍本东观汉记》：“明德太后姊子夏寿等私唿虎贲张鸣与敖戏争斗，帝特诏”。)
○诏勅出朱晖
    国家乐闻驳议，黄发无愆，诏书过耳，何故自系？
(后汉·朱晖传》)
○诏马光(当在建初八年已前)
    朝廷鹿脯，宁用饭也？
(东观汉记》)
○东平宪王哀策
     惟建初八年三月己卯，皇帝曰：咨王丕显，勤劳王室，亲受策命，昭于前世。出作蕃辅，克愼明德，率礼不越，傅闻在下。昊天不弔，不报上仁，俾屛余一人，夙夜茕茕，靡有所终。今诏有司，加赐鸾辂乘马，龙旂九旒，虎贲百人，奉送王行。匪我宪王，其孰离之！魂而有灵，保慈宠荣。呜唿哀哉！
(后汉·东平王苍传》，又略见袁宏后汉纪十二)
○赐策罢太尉邓彪(元和元年八月甲子)
    惟君以曾、闵之行，礼让之高，故慕君德礼，以属黎民，贪与君意。其上太尉印绶，赐钱三十万，俸二千石，禄终厥身。君专精养和，以辅天年。诏太常四时致祭宗庙之胙，河南尹常以八月旦奉羊酒。
(袁宏后汉纪十二)
○勅侍御史司空(元和三年二月乙丑)
    方春，所过无得有所伐杀。车可以引避，引避之；騑马可辍解，辍解之。《诗》云：“敦彼行苇，牛羊勿践履。”《礼》，人君伐一草木不时，谓之不孝。俗知顺人，莫知顺天。其明称朕意。
(后汉·章纪》)
○勅曹褒条正汉仪(章和元年正月)
    此制散略，多不合经，今宜依礼条正，使可施行。于南宫东观，尽心集作。
(后汉·曹褒传》)
○赐东平王苍书(初卽位)
     朕夙夜伏思，念先帝躬履九德，对于八政劳谦克己终始之度，比放三宗诚有其美。今迫遗诏，诫不起寝庙，臣子悲结，佥以为虽于更衣，犹宜有所宗之号，以克配功德。宗庙至重，朕幼无知，寤寐忧惧。先帝每有着述典义之事，未尝不延问王，以定厥中。愿王悉明处，乃敢安之。公卿议驳，今皆并送。及有可以持危扶顚，宜勿隐。思有所承，公无困哉。
(续汉·祭祀志下》注补引东观书》“章帝初卽位，赐东平宪王苍书”)
○复报东平王苍(建初元年)
    有司奏上尊号曰显宗，藏主更衣，不敢违诏。祫食世祖，庙乐皆如王议。以正月十八日始祠。仰见榱桷，俯视几筵，眇眇小子，哀惧战栗，无所奉承。受而劳之，所望于王也。
(续汉·祭祀志下》注补引东观书》)
○报东平苍书(元年)
     丙寅所上便宜三事，朕亲自览读，反覆数周，心开目明，旷然发蒙。间吏人奏事，亦有此言，但明智浅短，或谓傥是，复虑为非。何者？灾异之降，缘政而见。今改元之后，年饥人流，此朕之不德感应所致。又冬春旱甚，所被尤广，虽内用克责，而不足所定。得王深策，快然意解。《诗》不云乎：“未见君子，忧心忡忡。旣见君子，我心则降。”思惟嘉谋，以次奉行，冀蒙福应。彰报至德，特赐王钱五百万。
(后汉·东平宪王苍传》)
○赐东平王苍及瑯邪王京书(三年)
     中大夫奉使，亲闻动静，嘉之何已！岁月鹜过，山陵寖远，孤心凄怆，如何如何！间飨卫士于南宫，閲视下，因过按行閲视旧时衣物，闻于师曰：“其物存，其人亡，不言哀而哀自至。”信矣。惟王孝友之德，亦岂不然！今送光烈皇后假紒帛巾各一枚，及衣一箧遗王，可时奉瞻视，以慰《凯风》寒泉之思，又欲令后生子孙得见先后衣服之制。今鲁国孔氏，尙有仲尼车舆冠履，明德盛者，光灵远也。其光武皇帝器服，中元二年已赋诸国，故不复送。并遗宛马一匹，血从前膊上小孔中出。常闻武帝歌天马，沾赤汗，今亲见其然也。顷反虏尙屯，将帅在外，忧念遑遑，未有间宁。愿王宝精神，加供养。苦言至戒，望之如渇。
(后汉·东平宪王苍传》。又袁宏后汉纪十一，又文选·颜延之陶征士诔注、谢朓齐敬皇后哀册文》注，初学记》二十，并引东观汉记》。)
<h2>☆和帝 r. 88-106</h2>
○罢盐铁诏(章和二年四月戊寅)
     昔孝武皇帝致诛胡、越，故权收盐铁之利，以奉师旅之费。自中兴以来，匈奴未宾，永平末年，复修征伐。先帝卽位，务休力役，然犹深思远虑，安不忘危，探观旧典，复收盐铁，欲以防备不虞，宁安边境。而吏多不良，动失其便，以违上意。先帝恨之，故遗戒郡国罢盐铁之禁，纵民铸煑，入税县官如故事。其申勅刺史、二千石，奉顺圣旨，勉弘德化，佈告天下，使明知朕意。
(后汉·和纪》)
○匈奴平告庙诏(永元元年闰七月丙子)
    匈奴背叛，为害久远。赖祖宗之灵，师克有捷，丑虏破碎，遂扫厥庭，役不再籍，万里淸荡，非朕小子眇身所能克堪。有司其案旧典，告类荐功，以章休烈。
(后汉·和纪》)
○卹韦彪诏(元年)
    诏尙书：“故大鸿胪韦彪，在位无愆，方欲録用，奄忽而卒。其赐钱二十万，佈百匹，谷三千斛。”
(后汉·韦彪传》)
○封窦宪等诏(二年六月)
    大将军宪，前岁出征，克灭北狄，朝加封赏，固让不受。舅氏旧典，并蒙爵土，其封宪冠军侯，邑二万戸；笃郾侯，景汝阳侯，瓌夏阳侯，各六千戸。
(后汉·窦宪传》)
○诏北海王惠等勿让虎贲官骑(二年六月)
    诸侯出境，必有武备。夹谷之会，司马以从。夫有文事，必有武备，所以重蕃也。王无辞焉。
(袁宏后汉纪十三)
○行幸长安诏(三年十月癸未)
    北狄破灭，名王仍降，西域诸国，纳质内附，岂非祖宗迪哲重光之鸿烈欤？寤寐叹息，想望旧京。其赐行所过二千石长吏以下及三老、官属钱帛各有差，鳏、寡、孤、独、笃癃、贫不能自存者粟，人三斛。
(后汉·和纪》)
○求曹相国后诏(十一月癸卯)
    高祖功臣，萧、曹为首，有传世不絶之义。曹相国后容城侯无嗣。朕望长陵东门，见二臣之垄，循其远节，每有感焉。忠义获宠，古今所同。可遣使者以中牢祠，大鸿胪求近亲宜为嗣者，须景风绍封以章厥功。
(后汉·和纪》)
○旱蝗除田租诏(四年十二月)
    今年郡国秋稼为旱蝗所伤，其什四以上，勿收田租、刍稾；有不满者，以实除之。
(后汉·和纪》)
○诏有司(五年二月戊戌)
    有司省减内外廐及凉州诸苑马。自京师离宫果园上林广成囿悉以假贫民，恣得采捕，不收其税。
(后汉·和纪》)
○实核贫民诏(五年二月丁未)
    去年秋麦入少，恐民食不足。其上尤贫不能自给者戸口人数。往者郡国上贫民，以衣履釜鬵为赀，而豪右得其饶利。诏书实核，欲有以益之，而长吏不能躬亲，反更征召会聚，令失农作，愁扰百姓。若复有犯者，二千石先坐。
(后汉·和纪》)
○选擧诏(三月戊子)
     选擧良才，为政之本，科别行能，必由乡曲。而郡国擧吏，不加简择，故先帝明勅在所，令试之以职，乃得充选。又德行尤异，不须经职者，别署状上。而宣佈以来，出入九年，二千石曾不承奉，恣心从好，司隶、刺史，讫无纠察。今新蒙赦令，且复申勅，后有犯者，显明其罚。在位不以选擧为忧，督察不以发觉为负，非独州郡也。是以庶官多非其人。下民被姦邪之伤，由法不行故也。
(后汉·和纪》)
○报梁王畼诏(五年)
    朕惟王至亲之属，淳淑之美，傅相不良，不能防邪，至令有司纷纷有言，彰于内外。今王深思悔过，端自克责，朕恻然伤之。志匪由子，咎在彼小子，一日克己复礼，天下归仁。王其安心静意，茂率休德。《易》不云乎：“一谦而四益。小有言终吉。”强食自爱，其何让哉！
(袁宏后汉纪十四，后汉·梁王畼传)
○卹流民诏(六年三月庚寅)
    流民所过郡国，皆实禀之。其有贩卖者，勿出租税。又欲就贱还归者，复一岁田租、更赋。
(后汉·和纪》)
○擧贤良方正诏(二月丙寅)
     朕以眇末，奉承鸿烈。阴阳不和，水旱违度，济河之域，兇馑流亡，而未获忠言至谋，所以匡救之策。寤寐永叹，用思孔疚。惟官人不得于上，黎民不安于下，有司不念寛和，而竞为苛刻，覆案不急，以妨民事，甚非所以上当天心，下济元元也。思得忠良之士，以辅朕之不逮。其令三公、中二千石、二千石、内郡守相擧贤良方正能直言极谏之士各一人。昭巖穴，披幽隐，遣诣公车，朕将悉听焉。
(后汉·和纪》)
○免遣官徒诏(七月)
    中都官徒各除半刑，谪其未竟，五月已下皆免遣。
(后汉·和纪》)
○封班超诏(六年)
     往者匈奴独擅西域，冦盗河西，永平之末，城门昼闭。先帝深愍边氓婴罹冦害，乃命将帅击右地，破白山，临蒱类，取车师，城郭诸国震慑响应，遂开西域，置都护。而焉耆王舜、舜子忠独谋悖逆，恃其险隘，覆没都护，并及吏士。先帝重元元之命，惮兵役之兴，故使军司马班超安集于寘以西。超遂踰葱领，迄县度，出入二十二年，莫不宾从。改立其王而绥其人。不动中国，不烦戎士，得远夷之和，同异俗之心，而致天诛，蠲宿耻，以报将士之仇。《司马法》曰：“赏不踰月，欲人速睹为善之利也。”其封超为定远侯，邑千戸。
(后汉·班超传》)
○日食选郎官诏(七年四月辛亥)
    元首不明，化流无良，政失于民，谪见于天。深惟庶事，五教在寛，是以旧典因孝廉之擧，以求其人。有司详选郎官寛博有谋才任典城者三十人。
(后汉·和纪》)
○减罪诏(八年八月)
    郡国中都官系囚，减死一等，诣炖煌戍。其犯大逆，募下蚕室；其女子宫。自死罪已下，至司冦作及亡命者入赎，各有差。
(后汉·和纪》)
○蝗灾罪己诏(九月)
    蝗虫之异，殆不虚生，万方有罪，在予一人，而言事者专咎自下，非助我者也。朕寤寐恫矜，思弭忧衅。昔楚严无灾而惧，成王出郊而反风。将何以匡朕不逮，以塞灾变？百僚师尹，勉修厥职，刺史、二千石详刑辟，理寃虐，卹鳏寡，矜孤弱，思惟致灾兴蝗之咎。
(后汉·和纪》)
○蝗灾免租诏(九年六月戊辰)
    今年秋稼为蝗虫所伤，皆勿收租、更、刍稾。若有所损失，以实除之，余当收租者亦半入。其山林饶利，陂池渔采，以赡元元，勿收假税。
(后汉·和纪》)
○手诏报张酺(闰八月)
    礼，臣子无贬亲之义。今皇太后家虽不遵法度，然常欲自减损。奉事十年，恩不忍亏。案前世上官太后亦奉终义从，其勿复议。
(袁宏后汉纪十四，太尉张酺，上依吕太后故事，贬窦太后尊号，勿葬敬陵。上手报酺。)
    窦氏虽不遵法度，而太后常自减损。朕奉事十年，深惟大义。礼，臣子无贬尊上之文。恩不忍离，义不忍亏。案前世上官太后亦无降黜，其勿复议。
(后汉·窦皇后纪》与袁宏纪》小异。)
○诏答张酺
    元首不明，黎民困穷。朕与君同其忧责，岂可引退邪？其勿复言。
(袁宏后汉纪十四)
○诏追封梁竦(十月)
     制诏三公、大鸿胪曰：“夫孝莫大于尊尊亲亲，其义一也。《诗》云：‘父兮生我，母兮鞠我，抚我畜我，长我育我，顾我复我，出入腹我。欲报之德，昊天罔极！ ’朕不敢兴事，览于前世，太宗、中宗，实有旧典，追命外祖，以笃亲亲。其追封谥皇太后父竦为褒亲愍侯，比灵文、顺成侯。魂而有灵，嘉斯宠荣，好爵显服，以慰母心。”
(后汉·梁竦传》)
○疎导沟渠诏(十年三月壬戌)
    堤防沟渠，所以顺助地理，通利壅塞。今废慢懈弛，不以为负。刺史、二千石其随宜疎导。勿因缘妄发，以为烦扰，将显行其罚。
(后汉·和纪》)
○听刘宪嗣爵诏(十年)
    故居巢侯刘般嗣子恺，当袭般爵，而称父遗意，致国弟宪，遁亡七年，所守弥笃。盖王法崇善，成人之美。其听宪嗣爵。遭事之宜，后不得以为比。
(后汉·刘恺传》)
○免刑徒诏(十一年二月)
    郡国中都官徒，及笃癃老小女徒，各除半刑。其未竟三月者，皆免归田里。
(后汉·和纪》)
○禁踰僣诏(十一年七月辛卯)
    吏民踰僣，厚死伤生，是以旧令节之制度。顷者贵戚近亲，百僚师尹，莫肯率从，有司不擧，怠放日甚。又商贾小民，或忘法禁，奇巧靡货，流积公行。其在位犯者，当先擧正。市道小民，但且申明宪纲，勿因科令，加虐羸弱。
(后汉·和纪》)
○卹灾民诏(十二年二月)
    贷被灾诸郡民种粮。赐下贫、鳏、寡、孤、独、不能自存者，及郡国流民，听入陂池渔采，以助蔬食。
(后汉·和纪》)
○择良吏诏(十二年三月丙申)
     比年不登，百姓虚匮。京师去冬无宿雪，今春无澍雨，黎民流离，困于道路。朕痛心疾首。靡知所济。“瞻仰昊天，何辜今人？”三公，朕之腹心，而未获承天安民之策。数诏有司，务择良吏。今犹不改，竞惟苛暴，侵愁小民，以求虚名，委任下吏，假执行邪。是以令下而姦生，禁至而诈起。巧法析律，饰文增辞，货行于言罪成乎手，朕甚病焉。公卿不思助明好恶，将何以救其咎罚？咎罚旣至，复令灾及小民。若上下同心，庶或有瘳。其赐天下男子爵，人二级，三老、孝悌、力田三级，民无名数及流民欲占者人一级；鳏、寡、孤、独、笃癃、贫不能自存者粟，人三斛。
(后汉·和纪》)
○赈贷象林民诏(十三年八月)
    象林民失农桑业者，赈贷种粮，禀赐下贫谷食。
(后汉·和纪》)
○令天下半入田租诏(十三年八月)
    荆州比岁不节，今兹淫水为害，余虽颇登，而多不均浃(已上四句，袁宏纪》作“水旱不节，蝗螟兹生”)深惟四民，农食之本，惨然怀矜。其令天下半入今年田租刍稾，有宜以实除者，如故事。贫民假种食，皆勿收责。
(后汉·和纪》，又略见袁宏后汉纪十四)
○缘边擧孝廉诏(十一月丙辰)
    幽、并、凉州戸口率少，边役衆剧，束修良束，进仕路狭。抚接夷狄，以人为本。其令缘边郡口十万以上岁擧孝廉一人，不满十万二岁擧一人，五万以下三岁擧一人。
(后汉·和纪》)
○复象林诏(十四年七月)复象林县更赋、田租、刍稾二岁。(后汉·和纪)令兖豫荆州半入田租诏(十四年十月)
    兖、豫、荆州，今年水雨淫过，多伤农功。其令被害什四以上，皆半入田租、刍稾；其不满者，以实除之。
(后汉·和纪》)
○班刻漏箭诏(十四年十一月甲寅)
     告司徒、司空：漏所以节时分，定昏明。昏明长短，起于日去远近，日道周圜，不可以计率分，当据仪度，下参晷景。今官漏以计率分昏明，九日增减一刻违失其实，至为疎数以耦法。太史待诏霍融上言，不与天相应。太常史官运仪下水，官漏失天者至三刻以晷景为刻，少所违失，密近有验。今下晷景漏刻四十八箭，立成斧官府当用者，计吏到，班予四十八箭。
(续汉·律历志中》，宋书·历志二》)
○禀流民诏(十五年闰正月)
    流民欲归还本而无粮食者，过所实禀之，疾病加致医药。其有不欲还归者，勿强。
(后汉·和纪》)
○留诸王侯诏(四月)
    甲子之异，责由一人。诸王幼稺，早离顾复，弱冠相育，常有《蓼莪》《凯风》之哀，选懦之恩，知非国典，且复须留。
(后汉·淸河孝王庆传》)
○诏报张禹(十一月)
    祠谒旣讫，当南礼大江，会得君奏临汉囘舆而旋。
(后汉·张禹传》)
○贷种粮诏(十六年正月)
    贫民有田业，而以匮乏不有自农者，贷种粮。
(后汉·和纪》)
○因灾禁沽酒诏(二月)
    兖、豫、徐、冀四州，比年雨多伤稼，禁沽酒。
(后汉·和纪》)
○察苛吏诏(十六年七月)
    今秋稼方穗而旱，云雨不沾，疑吏行惨刻，不宣恩泽，妄拘无罪，幽闭良善所致。其一切囚徒，于法疑者，勿决，以奉秋令。方察烦苛之吏，显明其罚。
(后汉·和纪》)
○量除田租诏(七月辛巳)
    令天下皆半入今年田租、刍稾；其被灾害者，以实除之。贫民受贷种粮，及田租、刍稾，皆勿收责。
(后汉·和纪》)
○赐郑璩诏示官府(已下年月未详)
    璩尽节刚正，亦何陵迟之有？赐璩素六十匹。
(引东观汉记》)
○赐彭城王恭诏(年月未详)
     皇帝问彭城王始夏无恙。盖闻尧亲九族，万国协和，书典之所美也。下邳王被病沈滞之疾，昏乱不明，家用不宁，姬妾适庶，诸子分争，纷纷至今。前太子卬，顽兇失道，陷于大辟，是后诸子更相诬告，迄今适嗣未知所定，朕甚伤之。惟王与下邳王恩义至亲，正此国嗣，非王而谁？《礼》重适庶之序，《春秋》之义大居正。孔子曰：“惟仁者能好人，能恶人。”贵仁者所好恶得其中也。太子，国之储嗣，可不愼欤！王其差次下邳诸子可为太子者，上名，将及景风，德行受印绶焉。
(后汉·下邳惠王衍传》注引东观记》)
○勅太官勿受献诏
    远国珍羞，本以荐奉宗庙，茍有伤害，岂爱民之本？其勅太官，勿复受献。
(后汉·和纪》“旧南海献龙眼、荔支，十里一置，五里一候，奔腾险阻，死者继路。临武长唐羌上书陈状，帝下诏”。)
○勅张酺子蕃(九年)
    阴阳不和，万人失所，朝廷望公思惟得失，与国同心，而托病自絜，求去重任，谁当与吾同忧责者？非有望于断金也。司徒固疾，司空年老，公其伛偻，勿露所勅。
(后汉·张酺传》)
○策邓彪为太傅録尙书事
    故太尉邓彪，元功之族，三让弥高，海内归仁，为羣贤首。其以彪为太傅録尙书事，百官总己以听，庶得专位内之事。
(北堂书钞》五十九、艺文类聚》十、初学记》十一、御览二百十并引应劭汉官仪》)
○策免韦彪(章和二年夏)
    彪以将相之裔，勤身饬行，出自州里，在位历载。中被笃疾，连上求退。君年在耆艾，不可复以加增，恐职事烦碎，重有损焉。其上大鸿胪印绶。其遗太子舍人诣中藏府，受赐钱二十万。
(后汉·韦彪传》)
○策免张酺(永元十二年九月)
    《诗》云：“节彼南山，惟石巖巖。赫赫师尹，民具尔瞻。”今君在位，八年于兹：“康哉”之歌，旣无闻焉，而于两观之下，有丑慢之音，伤南山之体，亏穆穆之风，将何以宣示四方，仪刑百僚？履霜知冰，朕甚惧焉。君其上太尉印绶。君自取之，靡有后言。
(袁宏后汉纪十四)
<h2>☆安帝 r. 106-125</h2>
(案：安帝永宁二年以前，邓后临朝，凡诏勅称太后者，皆编入邓后集》。)
○禁长吏无故去职诏(永初元年九月丁丑)
    自今长吏被考竟未报，自非父母丧，无故辄职者，剧县十岁、平县五岁以上，乃得次用。
(后汉·安纪》)
○求言诏(二年七月戊辰)
     昔在帝王，承天理民，莫不据璇玑玉衡，以齐七政。朕以不德，遵奉大业，而阴阳差越，变异并见，万民饥流，羌貊叛戾。夙夜克己，忧心京京。间令公卿郡国擧贤良方正，远求博选，开不讳之路，冀得至谋，以鑑不逮，而所对皆循尙浮言诏无卓尔异闻。其百僚及郡国吏人，有道术明习灾异阴阳之度璇玑之数者，各使指变以闻。二千石长吏明以诏书，博衍幽隐，朕将亲览，待以不次，冀获嘉谋，以承天诫。
(后汉·安纪》)
○令王国官得外补诏(九月庚子)
    王主官属墨绶下至郎、谒者，其经明任博士，居乡里有廉淸孝顺之称，才任理人者，国相岁移名，与计偕上尙书，公府通调，令得外补。
(后汉·安纪》)
○诏公卿(三年三月壬辰)
    朕以幼冲，奉承鸿业，不能宣流风化，而感逆阴阳，至令百姓饥荒，更相噉食。永怀悼叹，若坠渊冰，咎在朕躬，非羣司之责，而过自贬引，重朝廷之不德。其务思变复，以助不逮。
(后汉·安纪》)
○诏种麦(三年七月)
    长吏案行在所，皆令种宿麦蔬食，务尽地力，其贪者给种饷。
(后汉·安纪》)
○除三辅逋租诏(四年正月)
    三辅比遭冦乱，人庶流冗，除三年逋租、过更、口筭、刍稾；禀上郡贫民，各有差。
(后汉·安纪》)
○免徙边及奴婢诏(二月乙亥)
    自建初以来，诸祅言它过坐徙边者，各归本郡；其没入官为奴婢者，免为庶人。
(后汉·安纪》，又略见袁宏后汉纪十六)
○诏校定东观书(同上)
    谒者刘珍及《五经》博士，校定东观《五经》、诸子、传记、百家艺术，整齐脱误，是正文字。
(后汉·安纪》)
○年饥诏(四年)
    比年饥，加有军旅，向者卫且勿设戏作乐，正旦无陈充庭车。
(北堂书钞》一百五十六引续汉书》永初四年诏。案：此诏有脱误。)
○选擧诏(五年闰三月戊戌)
     朕以不德，奉郊庙，承大业，不能兴和降善，为人祈福。灾异蜂起，冦贼纵横，夷狄猾夏，戎事不息，百姓匮乏，疲于征发。重以蝗虫滋生，害及成麦，秋稼方收，甚可悼也。朕以不明，统理失中，亦未获忠良以毘阙政。传曰：“顚而不扶，危而不持，则将焉用彼相矣。”公卿大夫将何以匡救，济斯艰厄，承天诫哉？盖为政之本，莫若得人，褒贤显善，圣制所先。“济济多士，文王以宁”。思得忠良正直之臣，以辅不逮。其令三公、特进、侯、中二千石、二千石、郡守、诸侯相擧贤良方正，有道术、达于政化、能直言极谏之士，各一人，及至孝行与衆卓异者，并遣诣公车，朕将亲览焉。
(后汉·安纪》)
○绍封二十八将子孙诏(六年)
     夫仁不遗亲，义不忘劳，兴灭继絶，善善及子孙，国之典也。昔我光武，受命中兴，恢弘圣绪，横被四表，昭假上下，光耀万世，祉祚流衍，垂于罔极。予末小子，夙夜永思，追惟勋烈，披图案籍，建武元功二十八将，佐命虎臣，谶记有征。盖萧、曹绍封，传继于今；况此未远，而或至乏祀，朕甚愍之。其条二十八将无嗣絶世，若犯罪夺国，其子孙应当统后者，分别署状上。将及景风，章敍旧德，显兹遗功焉。
(后汉·冯异传》)
○蝗灾诏(元初二年五月甲戌)
    朝廷不明，庶事失中，灾异不息，忧心惶惧。被蝗以来，七年于兹，而州郡隐匿，裁言顷亩。今羣飞蔽天，为害广远，所言所见，宁相副邪？三司之职，内外是监，旣不奏闻，又无擧正。天灾至重，欺罔罪大。今方盛夏，且复假贷，以观厥后。其务消救灾眚，安辑黎元。
(后汉·安纪》)
○徙罪人诏(十月)
    郡国中都官系囚，减死一等，勿籉，诣冯翊、扶风屯，妻子自随，占着所在；女子勿输。亡命死罪以下赎，各有差。其吏人聚为盗贼，有悔过者，除其罪。
(后汉·安纪》)
○霖雨诏(四年七月辛丑)
     今年秋稼茂好，垂可收获，而连雨未霁，惧必淹伤。夕惕惟忧，思念厥咎。夫霖雨者，人怨之所致。其武吏以威暴下，文吏妄行苛刻，乡吏因公生姦，为百姓所患苦者，有司显明其罚。又《月令》：“仲秋养衰老，授几杖，行麋粥。”方今按比之时，郡县多不奉行。虽有麋粥，糠秕埿土相和，半不可饮食(案：今本《后汉书》作“糠秕相半”，依《宋志》及《通典》补)。长吏怠事，莫有躬亲，甚违诏书养老之意。其务崇仁恕，赈护寡独，称朕意焉。
(后汉·安纪》，宋书·礼志四》，又见通典》六十七)
○重申制度科品诏(五年七月丙子)
     旧令制度，各有科品，欲令百姓务崇节约。遭永初之际，人离荒厄。朝廷躬自菲薄，去絶奢饰，食不兼味，衣无二彩。比年虽获丰穰，尙乏储积，而小人无虑，不图久长，嫁娶送终，纷华靡丽，至有走卒奴婢被绮縠，着珠玑。京师尙若斯，何以示四远？设张法禁，恳恻分明，而有司惰任，讫不奉行。秋节旣立，鸷鸟将用，且复重申，以观后效。
(后汉·安纪》)
○赈贫民表贞妇诏(六年十二月乙卯)
    夫政先京师，后诸夏。《月令》仲春“养幼小，存诸孤”，季春“赐贫穷，赈乏絶，省妇使，表贞女”，所以顺阳气，崇生长也。其赐人尤贫困、孤弱、单独谷，人三斛；贞妇有节义十斛，甄表门闾，旌显厥行。
(后汉·安纪》)
○赐豫州刺史冯焕诏(元初七年)
    告豫州刺史冯焕，今(下缺)常为效用边将统御(下缺)内以威恩抚喩杜(下缺)去年鲜卑连犯彰塞(下缺)过掩卒捣击无距捍(下缺)率摄太守以下进退(下缺)曾不表罪诛多拥(下缺)丽王宫僄轻狡猾(下缺)纤(下缺)絶宫不自郊楚(下缺)化顷属乐浪久矣(下缺)当所谓设讫不定决(下缺)月左右欲来犯法(下缺)北顾伤心(下缺)焕有(下缺)冀焕能竭心尽虑有(下缺)上如不从化督録部(下缺)惟前后诏书以前人(下缺)侍御史便宜数上(下缺)元初六年十二月。
(隶释》十五)
○禁夜行诏(永宁元年)
    钟鸣漏尽，洛阳城中不得有行者。
(文选·鲍明远放歌行》注引崔寔政论》永宁诏)
○诏贬乐成王苌(建光元年四月甲子)
     苌有腼其面，而放逸其心。知陵庙至重，承继有礼，不敢致敬之节，肃穆之愼，乃敢擅损犠牲不备苾芬。慢易太姬，不震厥教。出入顚覆，风淫于家，娉取人妻，馈遗婢妾。驱击吏人，专己兇暴。愆罪莫大，甚可耻也。朕览八辟之议，不忍致之于理。其贬苌爵为临湖侯。朕无“则哲”之明，致简统失序，罔以慰承太姬，增怀永叹。
(后汉·乐成靖王党传》)
○诏高句骊(延光元年七月)
    遂成等桀逆无状，当斩断葅醢，以示百姓，幸会赦令，乞罪请降。鲜卑、濊貊连年冦钞，驱略小民，动以千数，而裁送数十百人，非向化之心也。自今以后，不与县官战斗，而自以亲附送生口者，皆与赎直，缣人四十匹，小口半之。
(后汉·东夷传》)
○擧刺史以下诏(八月己亥)
    三公、中二千石，擧刺史、二千石、令、长、相，视事一岁以上至十岁，淸白爱利，能勅身率下，防姦理烦，有益于人者，无拘官簿。刺史擧所部，郡国太守相擧墨绶，隐亲悉心，勿取浮华。
(后汉·安纪》)
○脇羣臣废太子诏(三年九月)
    父子一体，天性自然，以义割恩，为天下也。历讽等不识大典，而与羣小共为讙哗，外见忠直，而内希后福，饰邪违义，岂事君之礼？朝廷广开言事之路，故且一切假贷。若怀迷不反，当显用刑书。
○策罢司空张敏(永初六年四月乙丑)
    今君所苦未瘳，有司奏君年体衰羸，郊庙礼仪仍有旷废。鼎足之任不可以缺，重以职事留君。其上司空印绶。
(后汉·张敏传》注引东观记》)
○策司徒夏勤
    维元初六年三月甲子(案：安纪》永初三年四月丙寅，以大鸿胪夏勤为司徒，元初二年十二月己酉罢。疑此有误)，制诏以大鸿胪勤为司徒。曰：“朕承天序惟稽古，建尔于位为汉辅。往率旧职，敬敷五教，五教在寛。左右朕躬，宣力四表，保乂皇家。于戏！实惟秉国之均，旁祗厥绪，时亮天工，可不愼与！勤其戒之。”
(续汉·礼仪志中》注补引丁孚汉仪》，又见通典》七十一)
○策征郎宗等(年月未详)
    郎宗、李昺、孔乔等前此征命，未肯降意。恐主者翫弄，礼意不备，使难进易退之人，龙潜不屈其身。各致嘉礼，遣诣公车，将以补察国政，辅朕之不逮。
(后汉·樊英传》注引谢承书》)
○勅司隶校尉冀并二州刺史(永初元年十一月)
    民讹言相惊，弃捐旧居，老弱相擕，穷困道路。其各勅所部长吏，躬亲晓谕。若欲归本郡，在所为封长檄。不欲，勿强。
(后汉·安纪》)
<h2>☆顺帝 r.125-144</h2>
○封孙程等十九侯诏(延光四年十一月辛巳)
    夫表功録善，古今之通义也。故中常侍长乐太仆江京、黄门令刘安、钩盾令陈达与故车骑将军阎显兄弟谋议恶逆，倾乱天下。中黄门孙程、王康、长乐太官丞王国、中黄门黄龙、彭恺、孟叔、李建、王成、张贤、史泛、马国、王道、李元、杨佗、陈予、赵封、李刚、魏勐、苗光等，怀忠愤发，戮力协谋，遂埽灭元恶，以定王室。《诗》不云乎：“无言不雠，无德不报。”程为谋首，康、国协同。其封程为浮阳侯，食邑万戸；康为华容侯，因为郦侯，各九千戸；黄龙为湘南侯，五千戸；彭恺为西平昌侯，孟叔为中庐侯，李建为复阳侯，各四千二百戸；王成为广宗侯，张贤为祝阿侯，史泛为临沮侯，马国为广平侯，王道为范县侯，李元为褒信侯，杨佗为山都侯，陈予为下隽侯，赵封为析县侯，李刚为枝江侯，各四千戸；魏勐为夷陵侯，二千戸；苗光为东阿侯，千戸。
(后汉·孙程传》)
○擧贤良诏(十二月辛亥)
    朕以不德，纂承洪绪。今阴阳不和，疾疫为害，思闻忠正，以匡不逮。其令三公卿士擧贤良方正能直言极谏之士各一人。
(后汉纪》十七)
○大赦诏(永建元年正月甲寅)
    先帝圣德，享祚未永，早弃鸿烈。姦慝缘间，人庶怨讟，上干和气，疫疠为灾。朕奉承大业，未能宁济。盖至理之本，稽弘德惠，荡涤宿恶，与人更始。其大赦天下。赐男子爵，人二级，为父后、三老、孝悌、力田人三级，流民欲自占者一级；鳏、寡、孤、独、笃癃、贫不能自存者粟，人五斛；贞妇帛，人三匹。坐法当徙，勿徙；亡徒当传，勿传。宗室以罪絶，皆复属籍。其与阎显、江京等交通者，悉勿考。勉修厥职，以康我民。
(后汉·顺纪》)
○免租诏(十月甲辰)
    朕以不德，统承大业。虐气流行，厉疾为灾，重以水潦，秋稼漂没。每州郡所出，恻然自刻其令当输今年租者，一切勿责。
(后汉纪》十八)
○增封东海王臻诏(二年)
    东海王臻以近蕃之尊，少袭王爵，膺受多福，未知艰难，而能克己率礼，孝敬自然，事亲尽爱，送终竭哀，降仪从士，寝苫三年。和睦兄弟，卹养孤弱，至孝纯备，仁义兼弘，朕甚嘉焉。夫劝善厉俗，为国所先。曩者东平孝王敞兄弟行孝，丧如礼，有增戸之封《诗》云：“永世克孝，念兹皇祖。”今增臻封五千戸，俭五百戸，光启土宇，以酬厥德。
(后汉·东海王强传》)
○诏南阳太守(二年)
    诏书告南阳太守，五官中郎将樊英，委荣辞禄，不降其节，志不可夺。今以英为光禄大夫，赐还家。在所县给谷千斛，常以八月存问。高年时致羊一头，酒三斛，如前世故事，如有不幸，祠以中牢。
(后汉·樊英传》，后汉纪十八，又见艺文类聚》四十九、御览二百四十三引樊英别传》)
○卹地震灾民诏(三年正月午)
    实核伤害者，赐年七岁以上钱，人二千；一家被害，郡县为收敛。
(后汉·顺纪》)
○免汉阳田租诏(正月乙未)
    京师地动，汉阳尤甚加以比年民饥馑，夙夜怟懔。羣公卿士，其深思古典，有以消灾复异，救此下民。忠信嘉谋，靡有所讳。其勿收汉阳今年田租。
(后汉纪》十八)
○大赦诏(四年正月丙寅)
    朕托王公之上，涉道日寡，政失厥中，阴阳气隔，冦盗肆暴，庶狱弥繁，忧悴永叹，疢如疾首。《诗》云：“君子如祉，乱庶遄已。”三朝之会，朔旦立春，嘉与海内洗心自新。其赦天下。从甲寅赦令以来复秩属籍，三年正月已来还赎。其阎显、江京等知识婚姻禁锢，一原除之。务崇寛和，敬顺时令，遵典去苛，以称朕意。
(后汉·顺纪》)
○封还大珠诏(五月壬辰)
    海内颇有灾异，朝廷修政，太官减膳，珍翫不御。而桂阳太守文砻，不惟竭忠，宣畼本朝，而远献大珠，以求幸媚，今封以还之。
(后汉·顺纪》)
○令冀部勿收田租诏(六年十一月辛亥)
    连年灾潦，冀部尤甚比蠲除实伤，赡卹穷匮，而百姓犹有弃业，流亡不絶。疑郡县用心怠惰，恩泽不宣。《易》美“损上益下”，《书》称“安民则惠”。其令冀部勿收今年田租、刍稾。
(后汉·顺纪》)
○祈雨诏(阳嘉元年二月甲戌)
    政失厥和，阴阳隔并，冬鲜宿雪，春无澍雨。分祷祈请，靡神不禜。深恐在所慢违“如在”之义，今遣侍中王辅等，持节分诣岱山东海、荥阳、河、洛，尽心祈焉。
(后汉·顺纪》)
○改元阳嘉恩诏(三月庚寅)
    宗室絶属籍者，一切复籍；禀冀州尤贫民，勿收今年更、租、口赋。
(后汉·顺纪》)
○太学新成诏(七年丙辰)
    试明经者补弟子，增甲、乙之科员各十人。除京师及郡国耆儒年上以上为郎、舍人、诸王国郎者百三十八人。
(后汉·左雄传》“阳嘉元年，太学新成，诏”云云。)
○减死赎罪诏(九月)
    郡国中都官系囚，皆减死一等，亡命者赎，各有差。
(后汉·顺纪》)
○狼灾诏(十一月甲申)
    灾暴缘类，符验不虚。政失厥中，狼灾为应，至乃残食孩幼。朝廷愍悼，思维咎征，博访其故。山岳尊灵，国所望秩，而遂比不奉祠，怠慢废典，不务恳恻，淫刑放滥，害加孕妇，毒流未生，感和致灾。其详思改救，追复所失，有不遵宪，擧正以闻。
(续汉·五行志一》注补，后汉·顺纪注并引东观书》“中山相朱遂到官，不出奉祠北岳。诏”云云。)
○简核刺史二千石诏(闰十二月辛卯)
    间者以来，吏政不勤，故灾咎屡臻，盗贼多有。退省所由，皆以选擧不实，官非其人，是以天心未得，人情多怨。《书》歌股肱，《诗》刺三事。今刺史、二千石之选，归任三司。其简序先后，情核高下，岁月之次，文武之宜，务存厥衷。
(后汉·顺纪》)
○贷灾诏(二年二月甲申)
    吴郡、会稽饥荒，贷人耕种。
(后汉·顺纪》)
○地震求直言诏(五月庚子)
    朕以不德，统奉鸿业，无以奉顺干坤，协序阴阳，灾眚屡见，咎征仍臻。地动之异，发自京师，矜矜祗畏，不知所裁。羣公卿士，将何以匡辅不逮，奉答戒异？异不空设，必有所应，其各悉心(袁宏纪》作“各擧敦朴士各一人”)直言厥咎，靡有所讳。
(后汉·顺纪》，又略见袁宏后汉纪十八)
○下诏征杨伦诣廷尉(二年)
    伦出幽升乔，宠以籓傅，稽留王命，擅止道路，托疾自从，茍肆狷志。
(后汉·杨伦传》)
○大赦诏(三年五月戊戌)
    昔我太宗，丕显之德，假于上下，俭以卹民，政致康乂。朕秉事不明，政失厥道，天地谴怒，大变仍见。春夏连旱，冦贼弥繁，元元被害，朕甚愍之。嘉与海内，洗心更始。其大赦天下，自殊死以下，谋反大逆诸犯不当得赦者，皆赦除之。赐民年八十以上米，人一斛，肉二十斤，酒五斗；九十以上加赐帛，人二匹，絮三斤。
(后汉·顺纪》)
○诏中官(四年二月丙子)自今中官，得以养子为后。(袁宏后汉纪·十八》)
    宦官养子，悉听得为后，袭封爵，定着乎令。
(后汉·孙程传》)
○日食诏(闰八月)
    朕以不德，谪见于天。零陵言日食，京师不觉。
(后汉·顺纪》注引东观纪》)
○诏问加谥北乡侯(永和元年正月己巳)
    言事者多云，昔周公摄天子事，及薨，成王欲以公礼葬之，天为变动。及更葬以天子之礼，卽有反风之应(通典》作“天卽反风，岁卽大孰”)。北乡侯亲为天子，而葬以王礼，故数有灾异，宜加尊谥，列于昭穆，与木主否。
(后汉·周擧传》，袁宏后汉纪十八，通典》八十)
○地震诏上封事(正月乙卯)
    朕秉政不明，灾眚屡臻。典籍所忌，震、食为重。今日变方远，地摇京师，咎征不虚，必有所应。羣公百僚，其各上封事，指陈得失，靡有所讳。
(后汉·顺帝纪》)
○封马贤孙诏(永和六年十二月)
    故将军马贤，前伐西夷，克敌深入，父子三人同命。其以汉中南郑之武阳亭，封贤孙承先为武阳亭侯，食租税。
(东观汉记》)
○下诏告河南尹(汉安元年)
    故长陵令张楷，行慕原宪，操拟夷、齐，轻贵乐贱，窜迹幽薮，高志确然，独拔羣俗。前此征命盘桓未至，将主者翫习于常，优贤不足，使其难进欤？郡时以礼发遣。
(后汉·张楷传》)
○德行张纲子续为郎中诏(二年)
    故广陵太守张纲，大臣之苗，剖符统务，正身导下，班宣德信，降集剧贼张婴万人，息干戈之役，济篜庶之困，未升显爵，不幸早卒。婴等缞杖，若丧考妣，朕甚愍焉。拜纲子续为郎中，赐钱百万。
(后汉·张纲传》)
○赠沛王广祖周妃诏(汉安中)
    沛王祖母太夫人周，秉心淑愼，导王以仁，使光禄大夫赠以妃印绶。
(后汉·沛献王辅传》)
○桉行地震诏(建康元年正月辛丑)
    陇西、汉阳、张掖、北地、武威、武都，自去年九月以来，地百八十震，山谷坼裂，坏败城寺，杀害民庶。夷狄叛逆，赋役重数，内外怨旷，惟咎叹息。其遣光禄大夫案行，宣畼恩泽，惠此下民，勿为烦扰。
(后汉·顺纪》)
○遗诏(八月)
    死则委尸原野。
(文选·颜延阳给事诔》注引司马彪续汉书》)
    无起寝庙，敛以故服，珠玉翫好，皆不得下。
(后汉·顺纪》，又见袁宏后汉纪十九)
○孝廉限年令(阳嘉元年十一月辛卯)
    郡国擧孝廉，限年四十以上，诸生通章句，文吏能牋奏，乃得应选。其有茂才异行，若颜渊、子奇，不拘年齿。
(后汉·顺纪》)
○册袁良为梁相
    顷者连遇运害，灾条备至，阴阳不和，寒暑不节。昔孔子制义，承奉则有兴盛之福，慢期卽致来咎之变。朕以眇身，裘裘继业，二九之戒，今直其际，图记占□，恆在籓国。自先帝至德，犹有七国之谋。盖治世者，不讳其难。朕追寤社稷之重，恐有交会诸国王侯，开导以骄满之渐，令姦邪因缘生慝，相以显选，简练内升。昔掌符竟，惠抚我民，故连拔授，不问勋次；典郡职重，亲执经纬，櫽括在手。往者王尊发纵于平阳，淸约籓辅，其节衎然，忠臣之义，有献善去否，其加精微，测切防絶，朕疚心以戒。今特赐钱十万，杂缯卅匹，玉具劒佩、书刀、绣文印衣、无极手巾各一。往悉乃心，勉崇协同，便宜数上。
(隶释》六袁良碑》)
○策祠杨震
    故太尉震，正直是与，俾匡时政，而靑蝇点素，同兹在籓。上天降威，灾眚屡作，尔卜尔筮，惟震之故。朕之不德，用彰厥咎，山崩栋折，我其危哉！今使太守丞以中牢具祠，魂而有灵，傥其歆享。
(后汉·杨震传》)
○会葬宋汉策(永建中)
    太中大夫宋汉，淸修雪白，正直无邪。前在方外，仍统军实，怀柔异类，莫匪嘉绩，戎车载戢，边人用宁。予録乃勋，引登九列。因病退让，守约弥坚，将授三事，未克而终。朝廷愍悼，怛其怆然。《诗》不云乎：“肇敏戎功，用钖尔祉。”其令将相大夫会葬，加赐钱十万，及其在殡，以全素丝羔羊之洁焉。
(后汉·宋宏传》)
○策问周擧(阳嘉三年)
    朕以不德，仰承三统，夙兴夜寐，思协大中。顷年以来，旱灾屡应，稼穑焦枯，民食乏困。五品不训，王泽未流，羣司素餐，据非其位。审所贬黜，变复之征，厥效何由？分别具对，勿有所讳。
(后汉·周擧传》)
○勅祷雨(阳嘉元年二月庚申)
    郡国二千石各祷名山岳渎，遣大夫、诸者诣嵩高、首阳山，并祠河、洛，请雨。
(后汉·顺帝纪》)
<h2>☆桓帝 r. 146-68</h2>
(案：和平元年正月以前诏令编入顺烈梁后卷内)
○赠中常侍曹腾费亭侯制
    制曰：(缺)中常侍费亭侯曹腾，腾见克(缺)先帝。能自奋拔于险阻之中，不陷乎羣小害己之谮，遂亦□□□□□前后策谋□□进贤纳□。践阼之初，受爵于东土，厥功章然。腾守足退居，约身自持，遭离母扰，孝行纯笃□愼礼纪丧能过哀，服祥有不忍远离之恩情□感病，毁性早薨，朕甚闵焉。《诗》曰：“靡不有初，鲜克有终。”腾能终之。《春秋》之义，旌□采介，以劝为善及其在殡，使兼谏议大□□□□□□特进，赠费亭侯印绶。魂而有灵，嘉其宠荣。呜唿哀哉！
(隶释》十五曹腾碑阴》)
○尊匽贵人为孝崇皇后诏(和平元年)
    博陵园匽贵人，覆高明之懿德，容美淑之嘉会，与天合灵，笃生朕躬。欲报之德。《诗》所感叹。今以贵人为孝崇皇后。
(官辑本东观汉记》)
○以胡宪等为太子舍人诏(元嘉二年)
    书生汝南胡宪，陈留恭幸爽或六十以下，常以月朔会辟雍，垂白安贫，童子颍川王□通经，拜太子舍人。
(通典》五十三。案：此诏不他见，“恭幸爽”必有衍误，姑依通典》旧刻本録之。)
○申明舆服制度诏(永兴二年二月)
    比者星辰缪越，坤灵震动，灾异之降，必不空发。勅己修政，庶望有外，其舆服制度有踰侈长饰者，皆宜损省。郡县务存俭约，申明旧令，如永平故事。
(后汉·桓纪》)
○令种芜菁诏(六月)
    诏司隶校尉、部刺史曰：“蝗灾为害，水变仍至，五谷不登，人无宿储。其令所伤郡国，种芜菁以助人食。”
(后汉·桓纪》)
○禁郡国卖酒诏(九月丁卯)
    朝政失中，云汉作旱，川灵涌水，蝗螽孳蔓，残我百谷，太阳亏光，饥馑荐臻。其不被害郡县，当为饥馁者储。天下一家，趣不糜烂，则为国宝。其禁郡国，不得卖酒，祠祀裁足。
(后汉·桓纪》)
○卹太山瑯邪难民诏(永寿元年六月)
    太山、瑯邪遇贼者，勿收租、赋，复更、算三年。
(后汉·桓纪》。永兴二年冬，公孙擧反叛，杀长吏，至是下诏。)
○洛水溢下诏(同上)
    被水死，流失尸骸者，令郡县钩求收葬；及所唐突压溺物故，七岁以上赐钱，人二千。坏败该舍，亡夫谷食，尤贫者禀，人二斛。
(后汉·桓纪》)
○封谥樊重诏(永寿三年十月)
    存善继絶，食借德贞。武骑都尉樊演高祖父重，以光武皇帝元舅，扶助中兴，追封寿张侯，谥曰敬。祖父茂，封冠军平望乡侯。五国并建，其二絶者嗣之。
(东观汉记》，桓帝永寿三年十月幸云梦，至新野，公主寿张敬侯主庙，乙丑谥。)
○遣居车儿还单于诏(延熹元年)
    《春秋》大居正，居车儿一心向化，何罪而黜！其遣还庭。
(后汉·南匈奴传》)
○追赠中常侍樊安诏(延熹元年八月)
    制诏：“中常侍樊安，宿卫历年，恭恪淑愼，婴被疾病，不幸蚤终。今使湖阳邑长刘操，追号安为骑都尉，赠印绶。魂而有灵，嘉兹宠荣。呜唿哀哉！”
(隶释》六樊安碑》)
○封单超等诏(二年八月)
    梁冀姦暴，浊乱王室。孝质皇帝聪敏早茂，冀心怀忌畏，私行杀毒。永乐太后亲尊莫二，冀又遏絶，禁还京师，使朕离母子之爱，隔顾复之恩。祸害深大，罪衅日滋。赖宗庙之灵，及中常侍单超、徐璜、贝瑗、左悺、唐衡、尙书令尹勋等激愤建策，内外协同，漏刻之间，桀逆枭夷。斯诚社稷之祐，臣下之力，宜班庆赏以酬忠勋。其封超等五人为县侯，勋等七人为亭侯。
(后汉·桓纪》)
○封黄琼伉乡侯诏(十二月)
    太尉黄琼，淸俭不挠，数有忠謇，加以典谋深奥，有师傅之义，连在三司，不阿权贵，疾风知劲草，朕甚嘉焉。其封琼伉乡侯。
(袁宏后汉纪二十一)
○封张彪鲍吉诏(三年五月甲戌)
    汝南太守张彪，故河南尹鲍吉，与朕有潜龙之旧，皆封列侯。
(袁宏后汉纪二十人。又见北堂书钞四十八，“桓帝卽位，良曰：吉与朕有龙潜之旧，其封西乡侯”。又御览二百十引鲁国先贤志》与书钞》同)
○因水旱减奉诏(五年七月)
    减虎贲、羽林住寺不任事者半奉，勿与冬衣。其公卿以下，给冬衣之半。
(后汉·桓纪》)
○诏策车骑将军冯绲(五年)
    蛮夷猾夏，久不讨摄，各焚都城，蹈籍官人。州郡将吏，死职之臣，相逐奔窜曾不反顾，可愧言也。将军素有威勐，是以擢授六师。前代陈汤、冯、傅之徒，以寡击衆，郅支、夜郎、楼兰之戎，头悬都街，卫、霍北征，功列金石，是皆将军所究览也。今非将军，谁与修复前迹？进赴之宜，权时之策，将军一之，出郊之事，不复内御，已命有司祖于国门。《诗》不云乎：“进厥虎臣，阚如虓虎，敷敦淮濆，仍执丑虏。”将军其勉之。
(后汉·冯绲传》)
○赠朱穆益州刺史诏(六年四月)
    制诏：“尙书朱穆，立节忠亮，世笃尔行，虔恪机任，守死善道，不幸而卒，朝廷闵焉。今使权谒者中郎杨贲，赠穆益州刺史印绶，魂而有灵，嘉其宠荣。呜唿哀哉！”
(蔡中郎集·朱公叔鼎铭》)
○旱灾盗贼郡免租诏(九年正月己酉)
    比岁不登，人多饥穷，又有水旱疾疫之困。盗贼征发，南州尤甚。灾异日食，谴告累至。政乱在予，仍获咎征。其令大司农絶今岁调度征求，及前年所调未毕者，勿复收责。其灾旱盗贼之郡，勿收租，余郡悉半入。
(后汉·桓纪》)
○诏从事中郎应奉(延熹中)
    蛮夷叛逆作难，积恶放恣，镬中之鱼，火炽汤尽，当悉燋烂，以刷国耻。朝廷以奉昔守南土，威名播越，故复式序重任。奉之废兴，期在于今。赐奉钱十万，驳犀方具劒、金错把刀劒、革带各一。奉其勉之。
(后汉·应奉传》注引谢承书》，又御览三百四十二引同)
○问段颎东讨诏(永康元年)
    先零东羌造恶反逆，而皇甫规、张奂各拥强衆，不时辑定。欲颎移兵东讨，未识其宜，可参思术略。
(后汉·段颎传》)
○诏报乔玄(年月未详)
    边谷不得妄动，玄擅出，于是玄有汲黯忧民之心，后不以为常。
(蔡邕集·太尉乔玄碑阴》)
○勅司隶冀州赈饥(永寿元年二月)
    勅州郡赈给贫弱。若王侯吏民有积谷者，一切貣十分之三，以助禀贷；其百姓吏民者，以见钱僱直。王侯须新租乃偿。
(后汉·桓纪》)
○祠恭怀皇后祝文
    孝曾孙皇帝志，使有司臣太常抚，夙兴夜处，小心畏忌，不堕其身，一不宁。敢用絜性一元大武，柔毛刚鬛，商祭明视，芗萁嘉荐，普淖咸鹾，丰本明粢，醪用荐酎，事于恭怀皇后。尙飨。
(续汉·祭祀志下》注补引丁孚汉仪》)
<h2>☆灵帝 r. 168-189</h2>
○下三司制
    制曰：“下太尉、司徒、司空。夫瑞不虚至，灾必有缘。朕以不德，秉统未明，以招妖伪，将何以昭显宪法哉？三司，任政者也，所当夙夜，而各拱黙，讫未有闻，将何以奉答天意，敉宁我人？其各悉心，思所崇改，务消复之术，称朕意焉。”
(后汉·蔡邕传》注引汉名臣奏》)
○特诏问灾变(光和元年七月)
    比灾变互生，未知厥咎，朝廷焦心，载怀恐惧。每访羣公卿士，庶闻忠言，而各存括囊，莫肯尽心。以邕经学深奥，故密特稽问，宜披露失得，指陈政要，勿有依违，自生疑讳。具对经术，以皁囊封上。
(后汉·蔡邕传》)
○封杨赐等诏(中平二年九月)
    大司马杨赐，敦德允元，忠爱恭懿，亲以尙书侍进。累评张角始谋，祸舋未彰。赐陈便宜，欲缓诛夷。令德旣光，嘉谋恆然。《诗》不云乎：“无德不报，无言不雠。”故褒城君孔霸，故太尉黄琼，侍讲先帝，并宜受茅土之封。
(袁宏后汉纪二十五)
○征处士荀爽等诏(五年九月己未)
    顷选擧失所，多非其人，儒法杂揉，学道寖微。处士荀爽、陈纪、郑玄、韩融、李楷，耽道乐古，志行高洁，淸贫隐约，为衆所归。其以爽等各补博士。
(袁宏后汉纪二十五)
○手诏姜肱
    肱抗凌云之志，养浩然之气，以朕德薄，未肯降志。昔许由不屈，王道为化，夷、齐不挠，周德不亏。州郡以礼伏顺，勿失其意。
(后汉·姜肱传》注引谢承书》)
○立宋贵人为皇后册文
    维建宁四年七月乙未(案：后汉·灵纪作“癸丑”)。制诏：“皇后之尊，与帝齐体，供奉天地，祗承宗庙，母临天下。故有莘兴殷，姜任母周，二代之隆，盖有内德。长秋宫阙，中宫旷位，宋贵人秉淑媛之懿，体山河之仪，威容昭曜，德冠后庭。羣寮所咨，人曰宜哉。卜之蓍龟，卦得承干。有司奏议，宜称绂组，以母兆民。今使太尉袭使持节奉玺绶(通典》作绂)，宗正祖为副，立贵人为皇后。后其往践尔位，敬宗礼典，肃愼中馈，无替朕命永终天禄。”
(续汉·礼仪志中》注补引蔡质典仪》，又见通典》五十八)
○追赠杨赐策(中平二年十月)
    故司空临晋侯赐，华岳所挺，九德纯备，三叶宰相，辅国以忠。朕昔初载，授(后汉纪作受)道帷幄，遂阶成勋，以陟大猷。师范之功，昭于内外，庶官之务，劳亦勤止。七在卿校，殊位特进，五登衮职，弭难乂宁。虽受茅土，未答厥勋，哲人其萎，将谁谘度！朕甚惧焉。礼设殊等，物有服章。今使左中郎将郭仪持节追位特进，赠司空骠骑将军印绶。
(后汉·杨赐传》。又见后汉纪二十五，有删节，文亦小异。)
○又勅
    骠骑将军官属司空法驾，送至旧茔。公卿以下会葬。谥曰文烈侯。
(后汉·杨赐传》。又后汉纪但有末一语。)
○勅刘焉为益州牧(中平五年)
    前刺史刘隽、郄俭皆贪残放溢，取受狼借，元元无聊，唿嗟充野，焉到便收摄行法，以示万姓，勿令漏露，使痈疽决溃，为国生梗。
(蜀志·刘焉传》注引汉灵帝纪》)
<h2>☆少帝 r. 189</h2>
○以袁隗为太傅诏(光熹元年四月壬戌)
    朕以眇身，君主海内，夙夜忧惧，靡知所济。夫天地人道，其用在三，必须辅佐，以昭其功。后将军袁隗，德量寛重，奕世忠恪。今以隗为太傅録尙书事。朕且谅闇，委成羣后，各率其职，称朕意焉。
(后汉纪》二十五)
<h2>☆献帝 r. 189-220</h2>
○诏答王允(初平元年四月)
    闻王者当修德尔，不闻孔子制《孝经》，有此而却邪者也。
(袁宏后汉纪二十六“王允奏：太史王立说孝经》六隐事，令朝廷行之，消却灾邪，有益圣躬。诏曰”云云。)
○诏答李傕(三年十月)
    儒前为弘农王郎中令，迫杀我兄，诚宜加罪。
(后汉纪》二十七“李傕擧博士李儒为侍中，诏曰”云云。)
○史官免罪诏(四年正月)
    天道幽远，事验难明。且灾异应政而至，虽探道知机，焉能无失？而欲归咎史官，益重朕之不德也。
(后汉纪》二十七“尙书贾诩奏：太史令王立司候不明，疑误上下，太尉周忠，职所典掌，请皆治罪。诏曰”云云。又见续汉·五行志六》注补引袁宏纪》。)
○诏勿收裴茂之(七月)
    灾异数降，阴雨为害。使者衔命宣佈恩泽，原解轻微，庶合天心。欲解寃结，而复罪之乎？一切勿问。
(后汉纪》二十七“李傕表茂之擅出囚徒，疑有姦故，宜置于理，诏曰”云云。又见后汉·董卓传。)
○试儒生诏(九月)
    孔子叹“学之不讲”，不讲则所识日忘矣。今耆儒年踰六十，去离本土，营求粮资，不得专业。结童入学，白首空归，长委农野，永絶荣望，朕甚愍焉。其依科罢者，听为太子舍人。
(后汉·献帝纪》。又见后汉纪二十七。有小异。)
○令州郡罢兵诏(初平四年)
    今海内扰攘，州郡起兵，征夫劳瘁，冦难未弭，或将吏不良，因缘讨捕，侵侮黎民，离害者衆，风声流闻，震荡城邑，丘墙惧于横暴，贞良化为羣恶，此何异乎抱薪救焚，扇火止沸哉！今四民流移，托身佗方，擕白首于山野，弃稺子于沟壑，顾故乡而哀叹，向阡陌而流涕，饥厄困苦，亦曰甚矣。虽悔往者之迷谬，思奉教于今日，然兵连衆结，锋镝佈野，恐一朝解散，夕见系虏，是以阻兵屯据，欲止而不敢散也。诏书到，其各罢遗甲士，还亲农桑，惟留常员吏，以供官署，慰示远近，咸使闻知。
(魏志·陶谦传》注引吴书》)
○报有司请建长秋宫诏(兴平元年二月戊寅)
    朕禀受不弘，遭値祸乱，未能绍先，以光故典。皇母前薨，未卜宅兆，体章有阙，中心如结。三岁之戚，盖不言吉。朕虽不能终身思慕，其何忍言后宫之选乎？且须其后。
(后汉·灵思何后附王美人纪》，又袁宏后汉纪二十七)
○考实侯汶诏(七月)
    未忍致汶于理，可杖五十。
(后汉·献帝纪》“帝使侍御史侯汶出太仓米豆，为饥人作糜粥，经日而死者无数。帝疑赋卹有虚，乃亲于御座前量试作糜，乃知非实，使侍中刘艾出让有司。于是尙书令以下皆诣省阁谢，奏收侯汶考实。诏曰”云云。又见袁宏后汉纪二十七)
○禄田诏
    三辅地不满千里，而军师用度非一，公卿已下，不得奏除。其若公田，以秩石为率，赋与令各自收其租税。
(续汉·百官志五》注补引献帝起居注》“帝在长安，诏书”)
○喩郭氾诏(二年七月)
    朕遭艰难，越在西都，感惟宗庙灵爽，何日不叹。天下未定，厥心不革，武夫宜威，儒德合谋。今得东移，望远若近，视险如夷。弘农近郊庙，勿有疑也。
(后汉纪》二十八)
○诏张济(八月)
    济有拔车驾之功，何故无有表而私请邪？一切勿问。
(同上)
○报杨定请侍中尹忠为长史诏(八月)
    侍中近侍，就非其宜，必为关东所笑。前在长安，李傕专政。今朕秉万机，岂可复乱官爵邪？
(同上)
○告张济诏(十二月)
    朕惟宗庙之重，社稷之灵，乃心东都，日夜以冀。洛阳丘墟，靡所庇荫，欲幸弘农，以渐还旧。诸军不止其竞，遂成祸乱。今不为定，民在涂炭。济宿有忠亮，乃心王室，前者受命来和傕、氾，元功旣建，岂不惜乎！济其廪给百官，遂究前勋。昔晋文公为践土之会，垂勋周室，可不勉哉！
(同上)
○诏董承等(十二月)
    傕、氾自知罪重，将遂唐突，为吏民害。可复待韩融还，乃议进退。
(同上)
○诏李乐(十二月)
    千金之子，坐不垂堂。孔子愼冯河之危，岂所谓安居之道乎？
(同上)
○诏勅曹操领兖州牧(建安元年六月)
    诏勅鎭东将军领兖州牧费亭侯故特进，显授上将铁钺之任，复食旧土双金之宠，董统一州委成之重。荣曜昭示，亦以优崇。投节效命自白之秋也。
(艺文类聚》五十一)
○诏曹操袭费亭侯
    诏书德行鎭东将军袭费亭侯曹操，业履忠贞，辅干王室。顷遭兇暴，海内离析。操执义讨截黄巾，为国出命。夫禄以赏功，罚以绌否。今以操为鎭东将军领兖州牧，袭父费亭侯嵩爵，并印绶符策。
(艺文类聚》五十一)
○封孙策诏书
    董卓逆乱，兇国害民。先将军坚，念在平讨，雅意未遂，厥美着闻。策遵善道，求福不囘。今以策为骑都尉，袭爵乌程侯，领会稽太守。
(吴志·孙破虏讨逆传》，“曹公表策为讨逆将军，封为吴侯”注引江表传》曰：“建安二年夏，汉遣议郎王辅奉戊辰诏书曰。”)
○诏孙策(建安二年夏)
    董卓逆乱，兇国害民。先将军坚，念在平讨，雅意未遂，厥美着闻。策遵善道，求福不囘。今以策为骑都尉，袭爵乌程侯，领会稽太守。
(吴志·孙讨逆传》注引江表传》“汉朝遣议郎王辅奉戊辰诏书”云云)
○又诏勅孙策
    故左将军袁术不顾朝恩，坐创兇逆，造合虚伪，欲因兵乱，诡诈百姓，闻其言以为不然。定得使持节平东将军领徐州牧温侯佈上术所造惑衆妖妄，知术鸱枭之性，遂其无道，修治王宫，署置公卿，郊天祀地，残民害物，为祸深酷。佈前后上策乃心本朝，欲还讨术，为国效节，乞加显异。夫悬赏俟功，惟勤是与，故便宠授，承袭前邑，重以大郡，荣耀兼至，是策输力竭命之秋也。其亟与佈及行吴郡太守安东将军陈瑀戮力一心，同时赴讨。
(吴志·孙讨逆传》注引江表传》)
○命魏公得承制封拜诏(二十年)
    夫军之大事，在兹赏罚，以善惩恶，宜不旋时，故《司马法》曰“赏不踰日”者，欲民速睹为善之利也。昔在中兴，邓禹入关，承制拜军祭酒李文为河东太守，来歙又承制拜高峻为通路将军，察其本传，皆非先请，明临事刻印也，斯则世祖神明，权达损益，盖所用速示威怀而着鸿勋也。其《春秋》之义，大夫出疆，有专命之事，茍所以利社稷安国家而已。况君秉任二伯，师尹九有，实征夷夏，军行籓甸之外，失得在于斯须之间，停赏俟诏，以滞世务，固非朕之所图也。自今已后，临事所甄，当加宠号者，其便刻印章假授，咸使忠义得相奖励，勿有疑焉。
(魏志·武帝纪》注引孔衍汉魏春秋》，又见御览六百三十三)
○进魏公爵为魏王诏
    自古帝王，诏虽号称相变，爵等不同，至乎褒崇元勋，建立功德，光启氏姓，延于子孙，庶姓之与亲，岂有殊焉。昔我圣祖受命，创业肇基，造我区夏，鑑古今之制，通爵等之差，尽封山川，以立籓屛，使异姓亲戚，并列土地，据国而王，所以保乂天命，安固万嗣。历世承平，臣主无事。世祖中兴，而时有难易，是以旷年数百，无异姓诸侯王之位。朕以不德，继序弘业，遭率土分崩，羣兇纵毒，自西徂东，辛苦卑约。当此之际，唯恐溺入于难，以羞先帝之圣德。赖皇天之灵，俾君秉义奋身，震迅神武，捍朕于艰难，获保宗庙，华夏遗民，含气之伦，莫不蒙焉。君勤过稷、禹，忠侔伊、周，而掩之以谦让，守之以弥恭，是以往者初开魏国，钖君土宇，惧君之违命之事虑君之固辞，故且怀志屈意，封君为上公，欲以钦顺高义，须俟勋绩。韩遂、宋建，南结巴、蜀，羣逆合从，图危社稷，君复命将，龙骧虎奋，枭其元首，屠其窟栖。曁至西征，阳平之役，亲擐甲胄，深入险阻，芟夷蝥贼，殄其兇丑，荡定西陲，悬旌万里，声教远振，宁我区夏。盖唐、虞之盛，三后树功，文、武之兴，旦、奭作辅，二祖成业，英豪佐命。夫以圣哲之君，事为己任，犹钖土班瑞，以报功臣，岂有如朕寡德，仗君以济，而赏典不丰，将何以答神祇慰万民哉！今进君爵为魏王，使使持节行御史大夫、宗正刘艾奉策玺玄土之社，苴以白茅，金虎符第一至第五，竹使符第一至十。君其正王位，以丞相领冀州牧如故。其上魏公玺绶符策。敬服朕命，简卹尔衆，克绥庶绩，以扬我祖宗之休命。
(魏志·武帝纪》注引献帝传》)
○又手诏
    大圣以功德为高美，以忠和为典训，故创业垂名，使百世可希，行道制义，使力行可效，是以勋烈无穷，休光茂着。稷、契载元首之聪明，周、邵因文、武之智用，虽经营庶官，仰叹俯思，其对岂有若君者哉！朕惟古人之功，美之如彼，思君忠勤之绩，茂之如此，是以每将镂符析瑞，陈礼命册，寤寐慨然，自忘守文之不德焉。今君重违朕命，固辞恳切，非所以称朕心而训后世也。其抑志撙节，勿复固辞。
(魏志·武帝纪》注引献帝传》)
    今以君为魏王，白绛皁黄白各二疋，越葛一端，往钦哉。
(御览》八百十九)
○诏魏太子丕嗣位(二十五年)
    魏玉子丕：昔皇天授乃显考，以翼我皇家，遂攘除羣兇，拓定九州弘功茂绩，光于宇宙，朕用垂拱负扆三十有余载。天不慭遗一老，永保予一人，早世潜神，哀悼伤切。丕奕世宣明，宜秉文武，绍熙前绪。今使使持节御史大夫华歆奉策诏授丕丞相印绶魏王玺绂，领冀州牧。方今外有遗虏，遐夷未宾，旗鼓犹在边境，干戈不得韬刃，斯乃播扬洪烈，立功垂名之秋也。岂得修谅闇之礼，究曾、闵之志哉！其敬服朕命，抑弭忧怀，旁祗厥绪，时亮庶功，以称朕意。于戏，可不勉乎！
(袁宏后汉纪三十，又见魏志·文纪》注。案：献帝禅让诏策系卫觊作，宜编入三国文，今此非禅诏，故编入献帝文。)
○赐士夑玺书
    交州絶域，南带江海，上恩不宜，下义壅隔，知逆贼刘表又遣赖恭窥看南土，今以夑为绥南中郎将，董督七郡，领交阯太守如故。
(吴志·士夑传》)
<h2>☆明德马后</h2>
○辞封舅氏诏
    外戚横恣，为世所传。永平中，常自简练，知舅氏不可恣，不令在枢机之位。今水旱连年，民流满道，致有饥饿，而施封拜失宜，不可。且先帝言：“诸王财令半楚、淮阳王，吾子不当与光武帝子等。”今柰何欲以马氏比阴氏乎？吾自束脩，冀欲上不负先帝，下不亏先人之德，身服大练缣裙，食不求所甘，左右旁人皆无香薰之饰，但佈帛耳。如是者，欲身帅衆也。以为外亲见之，当伤心自克。但反共言太后素自喜俭。前过濯龙门上，见外家问起居，车如流水马如龙，苍头衣緑直领，领袖正白。顾视旁御者，远不及也。亦不谴怒，但絶其岁用，冀以黙止讙耳。知臣莫若君，况亲属乎？人之所以欲封侯者，欲以禄食养其亲，奉修祭祀，身温饱耳。今祭祀则受大官之牲，郡国旣珍司农黍稷，身则衣御府之余缯，尙未足邪？必当得一县，上令长乐宫有负言之责，内亦不愧于世俗乎？
(续列女传》八，“公卿诸侯上书言之责，宜遵旧典封舅氏。太后诏”。)
    有旧典，舅氏一人封也。吾非谦而不为，诚昧所可耳。今水旱连年，民流满道，至有饿馁者。而欲施封爵，上行之为失政，臣受之为丧躯，不可，明矣。先帝尝言：“诸王财令半楚、淮阳，吾子不当与光武帝子等。”今何以马氏比阴氏乎？且阴卫尉天下称之，省中御者出不及履而至门，此蘧伯玉之敬也，又有好贤下士吐握之名。亲阳侯虽刚强微失理，然有方略，据地谈论，一朝无双。原鹿贞侯勇勐诚信。此三人者，天下选臣，岂可及哉！马氏不及阴氏远矣。吾不才，夙夜累息，常恐亏先后之法，有毛发之罪，吾不释也。言之不舍昼夜，而亲属犯之不止，治丧起坟，又不时觉，是吾言之不立，耳目之塞也。吾万乘主，身服大练，食不求甘，左右旁人，无香薰之饰，衣但佈帛。如是者，欲以身率服衆也。以为外亲见之，当伤心自刻但发笑言太后素好俭。前过濯龙门上，见外家车如流水马如龙，吾亦不谴怒之，但絶其岁用，冀以黙愧其心，而犹驽怠，无忧国忘家者。知臣莫若君，况亲属乎！
(袁宏后汉纪十一，“建初二年四月，有司依旧典奏封诸舅。太后诏”。)
    凡言事者，皆欲媚朕以要福耳。昔王氏五侯，同日俱封，其时黄雾四塞，不闻澍雨之应。又田蚡、窦婴，宠贵横恣，倾覆之祸，为世所传。故先帝防愼舅氏，不令在枢机之位。诸子之封，裁令半楚、淮阳诸国，常谓“我子不当与先帝子等”。今有司柰何欲以马氏比阴氏乎？吾为天下，而身服大练，食不求甘，左右但着帛佈，无香薰之饰者，欲身率下也。以为外亲见之，当伤心自勅。但笑言太后素好俭。前过濯龙门上，见外家问起居者，车如流水，马如流龙，仓头衣緑褠，领袖正白。顾视御者，不及远矣。故不如谴怒，但絶岁用而已，冀以黙愧其心，而犹懈怠，无忧国忘家之虑。知臣莫若君，况亲属乎？吾岂可上负先帝之旨，下亏先人之德，重袭西京败亡之祸哉！
(后汉·明德马后纪》。案：此诏三见，互有删节。)
○报章帝重请封诸舅诏
    吾反覆念之，欲令两善。岂徒欲获谦虚之名，而令帝受不外施之嫌哉！窦太后欲封皇父，曲周侯言，高祖要，无军功，非刘氏不封。今马氏无功于汉，不得与阴、郭中兴之后等也。今辇毂下民食不造岁，汤火之忧也，柰何欲以此时封爵舅氏？令吾无面目于园陵，而令帝不知稼穑之艰难，不可，明矣。吾惧富贵重叠，若再实木，根必伤也。且人所以欲封侯者，欲以禄养亲，奉祭祀，身温饱也。祭礼则受大官之赐，其身则御府之余，尙未足邪？而必当一县封乎？吾计之孰矣，勿有疑。至孝之行，安亲为上。今遭变异，谷价数倍，忧惶昼夜，坐起不安，而欲违慈母之拳拳！吾素刚急，有胸中气，不可不愼。子之未冠，由于父母，已冠成人，则子之志。念帝，人君也，吾以未踰三年之故，自吾家族，故得专之。穰岁之后，行子之志。吾但当含饴弄孙，不能复知政。
(袁宏后汉纪十一，“上固请封之。太后诏”。)
    吾反覆念之，思令两善岂徒欲获谦让之名，而令帝受不外施之嫌哉！昔窦太后欲封王皇后之兄，丞相条侯言受高祖约，无军功，非刘氏不侯。今马氏无功于国，岂得与阴、郭中兴之后等邪？常观富贵之家，禄位重叠，犹再实之木，其根必伤。且人所以愿封侯者，欲上奉祭祀，下求温饱耳。今祭祀则受四方之珍，衣食则蒙御府余资，斯岂不足，而必当得一县乎？吾计之孰矣，勿和疑也。夫至孝之行，安亲为上。今数遭变异，谷价数倍，忧惶昼夜，不安坐卧，而欲先营外封违慈母之拳拳乎！吾素刚急，有胸中气，不可不顺也。若阴阳调和，边境淸静，然后行子之志。吾但当含饴弄孙，不能复关政矣。
(后汉·明德马后纪》。案：此诏与袁宏纪》亦互有删节。)
○诏三辅
    诸马婚亲，有嘱托郡县，干乱吏治者。以法闻。
(袁宏后汉纪十一)
○章德窦后
    后，扶风平陵人，大司徒融之曾孙。章帝建初三年，立为皇后。和帝卽位，尊为皇太后，临朝。
○下窦宪邓彪等诏(章和二年三月庚戌)
    先帝以明圣，奉承祖宗至德要道，天下淸静，庶事咸宁。今皇帝以幼年，茕茕在疚，朕且佐助听政。外有大国贤王并为籓屛，内有公卿大夫统理本朝，恭己受成，夫何忧哉！然守文之际，必有内辅，以参听断。侍中宪，朕之元兄，行能兼备，忠孝尤笃，先帝所器，亲受遗诏，当以旧典辅斯职焉。宪固执廉让，节不可夺。今供养两宫，宿卫左右，厥事已重，亦不可复劳以政事。故太尉邓彪，元功之族，三让弥高，海内归仁，为羣贤首，先帝褒表，欲以崇化。今彪聪明康强，可谓老成黄耉矣。其以彪为太傅，赐爵关内侯，録尙书事，百官总己以听，朕庶几得专心内位。于戏！羣公其勉率百僚，各修厥职，爱养元元，绥以中和，称朕意焉。
(后汉·和纪》，又略见袁宏后汉纪十二，又见艺文类聚》四十八，御览二百六，二百十引汉官仪》)
<h2>和熹邓后</h2>
○免马融制
    融典校秘书，不推忠尽节，而羞薄沼除，希望欲仕州郡，免官勿罪。
(后汉·马融传》注引融集》)
○以张禹为太傅徐防为太尉诏(元兴元年十二月，殇帝初卽位)
    昔唐虞之盛，犹待四辅，周文之宁，实在多士。汉兴，旧制咸宜，保傅并建，左右以参听断。太傅禹，三世在位，黄发罔愆(北堂书钞五十九引汉官仪》殇帝策，此下有“忠孝弥笃”四字)；司徒防，以台阁机密，施政牧守，竭力致身，先帝嘉之。其以禹为太傅，防为太尉，参録尙书事，百官总己以听政。
(袁宏后汉纪十四，又见艺文类聚》四十八引汉旧仪》)
○大赦诏(延平元年五月辛卯)
    皇帝幼冲，承统鸿业，朕且权礼，佐助听政，兢兢寅畏，不知所济。深惟至治之本，道化在前，刑罚在后。将稽中和，广施庆惠，与吏民列始。其大赦天下。自建武以来，诸犯禁锢，诏书虽解，有司持重，多不奉行，其皆复为平民。
(后汉·殇纪》)
○减服御诏(六月己未)
    自夏以来，阴雨过节，暖气不效，将有厥咎。思惟愆失，深自克责(二语从袁宏纪》补)，寤寐忧惶，未知所由。昔夏后恶衣服，菲饮食，孔子曰：“吾无间然。”今新遭大忧，且岁节未和，彻膳损服，庶有补焉。其减太官、导官、尙方、内署诸服御珍膳靡丽难成之物。
(后汉·殇纪》。又见袁宏后汉纪十五，有删节。)
○遣掖庭宫人诏(六月丁卯)
    诏司徒、大司农、长乐少府曰：“朕以无德，佐助统政，夙夜经营，惧失厥衷。思惟治道，由近及远，先内后外。自建武之初，以至于今，八十余年，宫人岁增，房御弥广。又宗室坐事没入者，犹托名公族，甚可愍焉。今悉免遣，及掖庭宫人，皆为庶民，以抒幽隔郁滞之情。诸官府、郡国、王侯家奴婢姓刘及疲癃羸老，皆上其名，务令实悉。”
(后汉·殇纪》)
○擧隐逸大儒诏(六月)
    《易》称“天垂象，圣人则之”，又云“圣人之情见于辞”，然则文章之作，将以幽赞神明，变畼万物。秦燔《诗》《书》，礼坏乐崩。大汉之兴，拾而弘之。至乎元康、五凤之间，英豪四集，文章焕炳，《六经》之学，于斯为盛。自顷以来，学者怠惰，遂以陵迟。宜令公卿、中二千石各擧隐逸大儒，硕德高操，以劝后进。
(袁宏后汉纪十五，尙敏上疎陈兴广学校，于是诏。)
○立安帝诏(八月)
    先帝圣德淑茂，早弃天下。朕奉皇帝，夙夜瞻仰日月，冀望成就。岂意卒然顚沛，天年不遂，悲痛断心(袁宏纪》作“朕抚育幼帝，日月有望，遭家不造，仍罹兇祸”)。朕惟平原王素被痼疾，念宗庙之重，思继嗣之统，唯长安侯祜，质性忠孝，小心翼翼，能通《诗》《论》，笃学乐古，仁惠爱下。年已十三，有成人之志(袁宏纪》作“嶷然有成人之体”)。亲德系后，莫宜于祜。《礼》“崑弟之子犹己子”，《春秋》之义，为人后者为之子，不以父命辞王父命其以祜为孝和皇帝嗣，奉承祖宗，案礼仪奏。
(后汉·安纪》，又见袁宏后汉纪十五)
○检勅外戚诏
    每览前代外戚宾客，假借威权，轻薄讠忽詷，至有浊乱奉公，为人患苦。咎在执法怠懈，不辄行其罚故也。今车骑将军骘等，虽怀敬顺之志，而宗门广大，姻戚不少，宾客姦猾，多干禁宪。其明加检勅，勿相容护。
(后汉·和熹邓后纪》“殇帝崩，太后定策立安帝，犹临朝。诏告司隶校尉、河南尹、南阳太守”)
○以王涣子石为郎中诏(永初二年)
    夫忠良之吏，国家所以为理也。求之甚勤，得之至寡。故孔子曰：“才难，不其然乎！”昔大司农朱邑、右扶风尹翁归，政迹茂异，令名显闻，孝宣皇帝嘉叹愍惜，而以黄金百斤策赐其子。故洛阳令王涣，秉淸修之节，蹈羔羊之义，尽心奉公，务在惠民，功业未遂，不幸早世，百姓追思，为之立祠。自非忠爱之至，孰能若斯者乎！今以涣子石为郎中，以劝劳勤。
(后汉·王涣传》)
○禁洪荐新味诏(永初七年正月)
    凡供荐新味，多非其节，或郁养强孰，或穿掘萌牙，味无所至，而大折生长，岂所以顺时育物乎？传曰：“非其时不食。”自今当奉祠陵庙及给御者，皆须时乃上。
(后汉·和熹邓后纪》)
○诏河南尹邓豹等(元初六年)
    吾所以引纳羣子，置之学官者，实以方今承百王之敝，时俗浅薄，巧伪滋生，《五经》衰缺，不有化导，将遂陵迟，故欲褒崇圣道，以匡失俗。传不云乎：“饱食终日，无所用心，难矣哉！”今末世贵戚食禄之家，温衣美饭，乘坚驱良，而面墙术学，不识臧否，斯故祸败所从来。永平中，四姓小侯，皆令入学，所以矫俗厉薄，反之忠孝。先公旣以武功书之竹帛，兼以文德教化子孙，故能束修，不触罗网。诚令儿曹上述祖考休烈，下念诏书本意，则足矣。其勉之哉！
(后汉·和熹邓后纪》)
○遗诏(永宁二年二月)
    朕以无德，托母天下，而薄祜不天，早离大忧。延平之际，海内无主，元元厄运，危如累卵。勤勤苦心，不敢以万乘为乐，上欲不欺天愧先帝，下不违人负宿心，诚在济度百姓，以安刘氏。自谓感彻天地，当蒙福祚，而丧祸内外，伤痛不絶。顷以废病沈滞，久不得侍祠，自力上原陵，加欬逆唾血，遂至不解。存亡大分，无可奈何。公卿百官，其勉尽忠恪，以辅朝廷。
(后汉·和熹邓后记》)
○勅司隶校尉部刺史实核水灾(延平元年七月庚寅)
    夫天降灾戾，应政而至。间者郡国或有水灾，妨害秋稼。朝廷惟咎，忧惶悼惧。而郡国欲获丰穰虚饰之誉，遂覆蔽灾害，多张垦田，不揣流亡，竞增戸口，掩匿盗贼，令姦恶无惩，署用非次，选擧乖宜，贪苛惨毒，延及平民。刺史垂头塞耳，阿私下比。“不畏于天，不愧于人”。假贷之恩，不可数恃，自今以后，将纠其罚。二千石长吏，其各实核所务害，为除田租、刍稾。
(后汉·殇纪》)
○勅掖庭令(永初三年七月)
    何故有此不祥之言？自今以后，祀但谢过而已，不得复有此言。
(袁宏后汉纪十六，“太后有疾，左右请祷，以人为代。太后闻之，怒，卽勅掖庭令”。)
○赐周冯贵人归园策(延平元年三月。袁宏纪》作“诏”)
    朕与贵人，托配后庭，共欢等列，十有余年。上天不弔(此句从袁宏纪》补)，不获福祐，先帝早弃天下，孤心茕茕，靡所瞻仰，夙夜永怀，感怆发中。今当以旧典分归后园，相恋之情(此句从袁宏纪》补)，惨结增叹，燕燕之诗，曷能喩焉？其赐贵人王靑盖车，采饰辂，骖马各一驷，黄金三(袁宏纪》作“四”)十斤杂帛三千匹，白越四千端。又赐冯贵人王赤绶，以未有头上步摇、环佩，加赐各一具。
(后汉·和熹邓后纪》又略见袁宏后汉纪十五)
○策命长安侯卽皇帝位(延平元年八月)
    惟延平元年秋八月癸丑，皇太后曰：“咨长安侯祜，孝和皇帝懿德巍巍，光于四海；大行皇帝不永天年。朕惟侯孝章帝世嫡皇孙，廉恭慈顺，在孺而勤，宜奉郊庙，承统大业。今以侯嗣孝和皇帝后。其审君汉国，允执其中。‘一人有庆，万民赖之’。皇帝其勉之哉！”
(后汉·安纪》)
○报邓阊
    长归冥冥，往而不反。
(东观汉记》)
○恭陵次序诏(五月丙辰)
    孝殇皇帝虽不永休诈，而卽位踰年，君臣礼成。孝安皇帝承袭统业，而前世遂令恭陵在康陵之上。追览前代位第之官，先后相踰，失其次序，非所以奉宗庙之重，垂无穷之制。昔定公追顺祀礼，《春秋》善之。其令恭陵次康陵，宪陵次恭陵，以序亲秩，为万世法。
(袁宏后汉纪二十，又后汉·质纪)
○寛罚诏(本初元年正月丙申)
    昔尧命四子，以钦天道，《鸿范》九畴休咎有象。夫瑞以和降，异因逆感，禁微应大，前圣所重。顷者州郡轻慢宪防，竞逞残暴，造设科条，陷入无罪。或以喜怒驱逐长吏，恩阿所私，罚枉仇隙，至令守阙诉讼，前后不絶。送故迎新，人离其害，怨气伤和，以致灾眚。《书》云：“明德愼罚。”方春东作，育微敬始。其勅有司，罪非殊死，且勿案验，以崇在寛。
(后汉·质纪》，又略见袁宏后汉纪二十)
<h2>☆顺烈梁后</h2>
○诏诘栾巴
    大行皇帝晏驾有日，卜择陵园，务从省约，茔域所极，裁二十顷而已。巴虚言主者坏人冢墓。事旣非实，寝不报下，巴犹固遂其愚，复上诽谤，茍肆狂瞽，益不可长。
(后汉·栾巴传》，顺帝崩，“营起宪陵。陵左右或有小人坟冢，主者欲有所侵毁，巴连上书苦谏。时梁太后临朝，诏诘巴。”)
    巴小子，弄口鸣舌。
(北堂书钞》三十二引典略》太后诏)
○立质帝诏(永嘉元年正月丙辰)
    先帝早弃天下，胤嗣幼冲，何悟仓卒，仍遭不造，惟太后定之(此句有误。)考人神之诚，惟建平侯缵，幼而岐嶷，师傅不烦，年已八岁，克昌化之形于体貎。《春秋》之义，为人后者为之子。其以缵为孝顺皇帝嗣。
(袁宏后汉纪二十，“梁冀欲立幼主而专其权，与太后定策禁中，诏”云云。案：今本“缵”作“续”，从后汉·质纪改。)
○忧旱诏(五月甲午)
    朕以不德，托母天下，佈政不明，每失厥中。自春涉夏，大旱炎赫，忧心京京，故得(当作复)祷祈明祀，冀蒙润泽。前虽得雨，而宿麦颇伤，比日阴云，还复开霁。寤寐永叹，重怀惨结。将二千石、令长不崇寛和，暴刻之为乎？其令中都官系囚罪非殊死考未竟者，一切任出，以须立秋。郡国有名山大泽能兴云雨者，二千石长吏各洁斋请祷，竭诚尽礼。又兵役连年，死亡流离，或支骸不敛，或停棺莫收，朕甚愍焉。昔文王葬枯骨，人赖其德。今遣使者案行，若无家属，及贫无资者，随宜赐卹，以慰孤魂。
(后汉·质纪》)
○禀穷弱葬枯骸诏(二月庚辰)
    九江、广陵二郡，数离冦害，残夷最甚。生者失其资业，死者委尸原野。昔之为政，一物不得其所，若己为之，况我元元，婴此困毒？方春戒节，赈济乏厄，掩骼埋胔之时。其调比郡见谷，出禀穷弱，收葬枯骸，务加埋卹，以称朕意。
(后汉·质纪》。又见袁宏后汉纪二十，有小异。)
○立桓帝诏(闰六月)
    孝质皇帝胤嗣不遂，奄忽夭昏。以社稷之重，考宗室之贤，莫若蠡吾侯志，年已十五，嘉恣卓茂，又近，为孝顺皇帝嗣。
(袁宏后汉纪二十)
○严选擧诏(七月)
    孝廉、廉吏，皆当典城牧民，禁姦擧善，兴化之本，恆必由之。诏书连下，分明恳恻，而所在翫习，遂至怠慢，选擧乖错，害及元元。顷虽颇绳正，犹未惩改。方今淮夷未殄，军师屡出，百姓疲悴，困于征发。庶望羣吏，惠我劳民，蠲涤贪秽，以祈休祥。其令秩满百石，十岁以上，有殊才异行，乃得参选。贜吏子孙，不得察擧。杜絶邪伪请托之原，令廉白守道得信其操。各明守所司，将观厥后。
(后汉·桓纪》)
○遣子就学诏(本初元年)
    大将军下至六百石，悉遣子就学，每岁辄于乡射月一飨会之，以此为常。
(后汉·儒林传序》)
○减死罪诏(建和元年四月丙午)
    郡国系囚减死罪一等，勿籉。唯谋反大逆，不用此书。
(后汉·桓纪》)
○减陵工刑徒诏(同上)
    比起陵茔，弥历时岁，力役旣广，徒隶尤勤。顷雨泽不沾，密云复散，倘或在兹。其令徒作陵者，减刑各六月。
(后汉·桓纪》)
○增封济北王次诏(元年)
    济北王次以幼年守籓，躬履孝道，父没哀恸，焦毁过礼，草庐土度，衰杖在身，头不枇沐，体生疮肿。谅闇已来二十八月，自诸国有忧，未之闻也，朝廷甚嘉焉。《书》不云乎：“用德章厥善。”《诗》云：“孝子不匮，永钖尔类。”今增次封五千戸，广其土宇，以慰孝子恻隐之劳。
(后汉·济北惠王寿传》)
○册封中常侍州辅为叶吉成侯诏(二年七月己巳)
    盖闻《春秋》之□，采毫毛之善。大汉典制，有恩泽之封。辅历世守省，恪恭位着，建立之际，处乎左右常伯之职，同□协意，以亮天功。往者郑衆、蔡伦行事科比，其封辅为叶吉成侯。
(隶释》十七州辅碑》)
○诏告光禄勋汝南太守(三年二月)
    昔在前世，求贤如渇，封墓轼闾，以光贤哲。故公叔见诔，翁归蒙述，所以昭忠厉俗，作范后崑。故光禄大夫周擧，性侔夷、鱼，忠踰随、管，前授牧守，及还纳言，出入京辇，有钦哉之绩，在禁闱有密静之风。予録乃勋，用登九列。方欲式序百官，亮协三事，不永夙终，用乖远图。朝廷愍悼，良为怆然。《诗》不云乎：“肇敏戎功，用钖尔祉。”其令将大夫以下到丧发日复会弔。加赐钱十万，以旌委蛇素丝之节焉。
(后汉·周擧传》，又略见袁宏后汉纪二十一)
○遣中常侍曹腾之国诏
    惟建和元年七月二十二日己巳，皇太后曰：“其遣费亭侯之国，为汉籓辅，临君境内，毋有出□□□□□□变卒□□□□□□□百姓不可不爱，不爱则不附。大臣不亲，百姓不附，可不愼。”
(下缺。隶释》十五曹腾碑阴》)
○日食寛禁徙诏(五月乙亥)
    盖闻天生篜民，不能相理，为之立君，使司牧之。君道得于下，则休祥着乎上；庶事失其序，则咎征见乎象。间者日食毁缺，阳光晦暗，朕祗惧潜思，匪遑启处。传不云乎：“日食修德，月食修刑。”昔孝章帝愍前世禁徙，故建初之元，并蒙恩泽，流徙者使还故郡，没入者免为庶民。先皇德政，可不务乎！其自永建元年，迄于今岁，凡诸妖恶，支亲从坐，及吏民减死徙边者，悉归本郡。唯没入者不从此令。
(后汉·桓纪》)
○葬死者诏(三年十一月甲申)
    朕摄政失中，灾眚连仍，三光不明，阴阳错序。监寤寐叹，疢如疾首。今京师厮舍，死者相枕，郡县阡陌，处处有之，甚违周文掩胔之义。其有家属而贫无以葬者，给直，人三千，丧主佈三匹。若无亲属，可于官壖地葬之，表识姓名，为设祠祭。又徒在作部，疾病致医药，死亡厚埋藏。民有不能自振及流移者，禀谷如科。州郡检察，务崇恩施，以康我民。
(后汉·桓纪》)
○归政诏(和平元年正月己亥)
    曩者遭家不造，先帝早世。永惟大宗之重，深思嗣续之福，询谋台辅，稽之兆占。旣建明哲，克定统业，天人协和，万国咸宁。元服已加，将卽委付，而四方盗窃，颇有未静，故假延临政，以须安谧。幸赖股肱御侮之助，残丑消荡，民和年稔，普天率土，遐迩洽同。远览“复子明辟”之义，近慕先姑归授之法，及今令辰，皇帝称制。羣公卿士，虔恭尔位，戮力一意，勉同断金。“展也大成”，则所望矣。
(后汉·桓纪》)
    曩者遭家不造，大祸荐臻。钦惟宗庙之重，社稷之大，爰立明哲，将卽委授。东西南北，丑类未宾，故且总摄，助理万机。今悉讨除，远慕“复子明辟”之义，其及今辰，皇帝称制。
(袁宏后汉纪二十一)
○遗诏(二月)
    朕素有心下结气，从间以来，加以浮肿，逆害饮食，寖以沈困，比使内外劳心请祷。私自心忖度，日夜虚劣，不能复与羣公卿士共相终竟。援立圣嗣，恨不久育养，见其终始。今以皇帝、将军兄弟委付股肱，其各自勉焉。
(后汉·顺烈梁后传》)
○册赵峻为太傅李固为太尉(建康元年八月丁丑，时冲帝初立)
    三公国之桢干，朝廷取正，以成断金。太尉赵峻，贰掌枢衡，有匪石不二之心。大司农李固，公族之苗，忠直不囘，有史鱼之风。其以峻为太傅，固为太尉，参録尙书事。
(艺文类聚》四十八，御览二百八，又二百八，又二百十，并引汉官仪》)
<h2>☆桓思窦后</h2>
○立灵帝诏
    大行皇帝德配天地，光照上下，不获胤嗣之祚，早弃万国，朕忧心摧伤。追览前代法，王后无适，卽择贤近亲。考德敍才，莫若解犊亭侯宏，年十有二，嶷然有周、成之质。《春秋》之义，为人后者为之子。其以宏为大行皇帝嗣，使光禄大夫刘儵持节之国奉迎。
(袁宏后汉纪二十二)
○以陈蕃为太傅诏
    夫民生树君，使司牧之，必须良佐，以固王业。前太尉陈蕃，忠淸直亮，其以蕃为太傅，録尙书事。
(后汉·陈蕃传》)
○复优诏封陈蕃
    盖褒功以劝善，表义以厉俗，无德不报，《大雅》所叹。太傅陈蕃，辅弼先帝，出内累年。忠孝之美，德冠本朝，謇谔之操，华首弥固。今封蕃为高阳乡侯，食邑三百戸。
(后汉·陈蕃传》“太后复优诏”云云，袁宏后汉纪二十三作“太傅陈蕃，辅弼先帝，出内为允。謇谔之节，宣于本朝。朕初践阼，亲授策命忠笃之性，老而弥纯。其封蕃为高阳侯”。则又假灵帝为辞，与范书》不同。)
○下诏段颎
    先零东羌，历载为患，颎前陈状，欲必埽灭。涉履霜雪，兼行晨夜，身当矢石，感厉吏士。曾未浃日，兇丑奔破，连尸积俘，掠获无算。洗雪百年之逋负，以慰忠将之亡魂。功用显着，朕甚嘉之。须东羌尽定，当并録功勤。今且赐颎钱二十万，以家一人为郎中。勅中藏府调金钱彩物，增助军费。拜颎破羌将军。
(后汉·段颎传》)
○册陈蕃为太傅
    故太尉陈蕃，忠亮謇谔，有不吐茹之节。司徒广，敦德允元，五世从政。今以蕃为太傅，与广参録尙书事。
(艺文类聚》四十八，御览二百十引汉官仪》)
○献废伏后
    后讳寿，瑯邪东武人，不期侯完之女。献帝兴平二年立为皇后。建安十九年，司空曹操逼帝废之，收下暴室，幽死。
○与父伏完书
    司空杀董承，帝方为报怨。
(□□□□□□引献帝春秋》)

</body>
</html>
